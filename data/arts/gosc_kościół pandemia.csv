title,txt,auth,added,edition,tags,links
Kościół w pandemii,"Z danych statystycznych za 2020 r. wynika, że Kościół katolicki w Polsce potrafił dostosować działalność duszpasterską do trudnych warunków pandemii.
Instytut Statystyki Kościoła Katolickiego (ISKK) opublikował 7 grudnia „Rocznik Statystyczny Kościoła Katolickiego w Polsce za rok 2020”. Zawarte w nim dane obejmują okres pandemii, a więc można na ich podstawie wnioskować, w jaki sposób wpłynęła ona na działalność Kościoła. Wśród danych nie ma statystyk dotyczących uczestniczenia w niedzielnych Mszach św. oraz przyjmowania Komunii św., ponieważ w 2020 r. instytut takich badań nie przeprowadził. Chodziło o to, że ze względu na ograniczenia liczby wiernych w kościołach część uczestniczyła w Mszach transmitowanych przez media, stąd liczenie wiernych w kościołach byłoby niemiarodajne. Jednak nawet brak danych dotyczących tych dwóch obszarów pozwala na sformułowanie interesujących wniosków, z których jedne potwierdzają istniejące od lat tendencje, a inne wskazują na nowe zjawiska.
Ograniczenie działalności
– Rocznik zawiera dane z okresu największych restrykcji. Wyraźnie widać, że epidemia ograniczyła możliwości działalności duszpasterskiej oraz sprawowania sakramentów – stwierdził dyrektor ISKK ks. Wojciech Sadłoń w czasie prezentacji rocznika.
Najbardziej ograniczenia te pokazują statystyki życia sakramentalnego. W 2020 r. sakramentu chrztu udzielono 312 082 razy, a więc o 16,3 procent mniej niż rok wcześniej. Jeszcze większy spadek zanotowano przy sakramencie bierzmowania, przyjęło go 253,3 tys. osób, o 34 procent mniej niż w 2019 r. Z kolei liczba zawartych małżeństw sakramentalnych zmalała o 26,8 procent i wynosiła 91,5 tys. Ksiądz Sadłoń tłumaczy te spadki trudnościami związanymi z organizacją tradycyjnych przyjęć, które odbywają się po przyjęciu sakramentów chrztu lub małżeństwa. Jego zdaniem z tego powodu były one przekładane na późniejszy termin. Wyjątkiem jest wzrost liczby osób przystępujących do pierwszej Komunii św., który wynosił 298 tys. osób, a więc o 20 procent więcej niż w roku poprzednim. Wytłumaczeniem tego zjawiska może być fakt, że w niektórych regionach przystępowały do pierwszej Komunii św. dwa roczniki, co było konsekwencją pójścia do szkoły sześciolatków.
Ograniczeniom uległa także praca katolickich organizacji przyparafialnych. Aż 45 procent z nich czasowo zaprzestało działalności z powodu pandemii. Z kolei 73 procent katolickich poradni życia rodzinnego okresowo zawiesiło działalność, podobnie 63 procent specjalistycznych poradni rodzinnych.
Ciągłość i adaptacja
Mimo tych ograniczeń dane zawarte w roczniku wskazują na ciągłość działalności Kościoła i jego struktur, zarówno parafii, diecezji, jak i zakonów. Na przykład niemal wcale nie zmieniła się liczba parafii. W 2019 było ich 10 382, w tym 666 zakonnych, rok później 10 361, w tym 661 zakonnych. Nie doszło także do załamania struktur życia zakonnego. Żeńskie zgromadzenia czynne miały w 2019 r. 2113 domów, a rok później 2071. Pandemia okazała się zjawiskiem, na który organizacyjnie Kościół jest odporny.
Jednocześnie z analizy danych zawartych w roczniku wynika, że Kościół w Polsce ma dużą zdolność adaptacyjną. W sytuacji, gdy istniały bardzo duże ograniczenia dotyczące liczby osób w kościele, ponad 4 mln wiernych uczestniczyło we Mszach za pośrednictwem trzech telewizji: TVP1, TVP Info i Polsat. Popularny był również internet, choć nie ma tu konkretnych danych.
Do pandemicznej rzeczywistości dopasowały się organizacje działające na terenie parafii. 34 procent z nich zmieniło formę lub zakres działalności. Najczęściej było to wsparcie rzeczowe (61 procent), usługi społeczne (46 procent) i wsparcie finansowe (23 procent). Pomoc skierowana była przede wszystkim do osób indywidualnych, ale obejmowała też lokalne społeczności. Podobnie zmianę sposobu działania podjęły parafialne poradnie zajmujące się rodziną. Czasowo zawieszone, szybko przeszły na pomoc zdalną, która osiągnęła podobny zakres jak tradycyjna.
Niepokojące trendy
Dane z rocznika za 2020 r. potwierdzają negatywne zjawiska, które zachodzą w Kościele w Polsce od kilku lat.
Przede wszystkim chodzi o spadek religijności młodzieży. Według sondaży Centrum Badania Opinii Społecznej z tego roku zaledwie 23 procent młodych ludzi uczestniczy w praktykach religijnych, tymczasem w starszych rocznikach ten odsetek wynosi ponad 40. Dyrektor CBOS prof. Mirosława Grabowska zwraca uwagę, że proces sekularyzacji w wymiarze międzygeneracyjnym, czyli z pokolenia na pokolenie, przebiega w Polsce powoli, jednak w grupie młodych – 18–24 lat – sekularyzacja przebiega bardzo dynamiczne. – Kiedy zaczynaliśmy ich badać w wieku 18 lat, więcej niż 55 procent deklarowało, że regularnie uczestniczy w praktykach religijnych, a po ośmiu latach już tylko 35 procent składało taką deklarację. W ciągu ośmiu lat różnica wyniosła więcej niż 20 procent – stwierdziła w wywiadzie dla GN. Jej zdaniem, gdyby ta tendencja miała się utrzymać, w perspektywie 20, 30 lat kościoły mogłyby opustoszeć.
Niepokojące dane o młodzieży potwierdza raport ISKK. Jak już pisaliśmy, liczba osób przyjmujących sakrament bierzmowania w ciągu ostatniego roku zmniejszyła się o 34 procent, a decyzję o przystąpieniu do tego sakramentu młodzież podejmuje samodzielnie i tego spadku nie można tłumaczyć niemożliwością zorganizowania przyjęcia, bo akurat przy tej okazji nie jest ono powszechnie organizowane.
Rocznik przynosi jeszcze inne dane potwierdzające szybki proces laicyzacji młodzieży. Widać go na przykładzie szkolnej katechezy. Ogółem w Polsce w obecnym roku szkolnym na lekcje religii uczęszcza 85,7 procent uczniów. Jednak ich liczba drastycznie zmniejsza się w szkołach średnich. O ile w szkole podstawowej 92,1 procent uczniów korzysta z katechezy, o tyle w liceum na lekcje religii uczęszcza o 16 procent mniej młodzieży. Warto jednak zwrócić uwagę, że jednocześnie 70 procent tej samej młodzieży deklaruje się jako osoba wierząca i do tego katolik.
Można wskazywać różne powody spadku religijności młodzieży. Na pewno jednym z nich jest okres dojrzewania, w którym ludzie, szukając wartości, według których mają żyć, wybierają drogę, którą kroczą, sposób realizacji swojej wolności. W tym okresie często znajdują ją poza Kościołem. Jednak zdaniem prof. Grabowskiej raczej nie jest to całkowita ateizacja. – Zgodnie z deklaracjami, bo na nich opieramy wnioski z badań, mamy do czynienia z odejściem od Kościoła przy pewnym pozostawaniu przy wierze religijnej – zauważa.
A to oznacza wyzwanie dla duszpasterzy młodzieży, aby tą grupą wiekową się zaopiekować, wskazać drogę prawdy, którą ofiaruje im Chrystus. W wywiadzie dla GN metropolita gdański abp Tadeusz Wojda powiedział słowa, które warto w tym miejscu przytoczyć: „Młodzież jest wyczulona na dobro, na piękno, na szlachetność. Aby mogła odnaleźć w Kościele wolność, potrzeba odpowiednich kapłanów, którzy potrafią stworzyć przestrzeń do dialogu z młodymi, do wspólnej refleksji nad problemami, które zgłaszają, kapłanów, którzy czują młodzież. Niestety nie wszyscy księża są do tego przygotowani”.
Ostatnie zdanie abp. Wojdy wskazuje, że duszpasterstwo jest wyzwaniem dla księży. Okazuje się jednak, że z powołaniami kapłańskimi również są poważne trudności. Rocznik ISKK wskazuje, że bardzo zmniejsza się liczba kleryków przygotowujących się do kapłaństwa. W 2019 r. było ich we wszystkich seminariach diecezjalnych w Polsce 1726, a w ubiegłym, pandemicznym roku – 1619, a więc o 107 mniej. Ten niekorzystny trend jeszcze wyraźniej pokazuje porównanie z rokiem 2015, w którym w seminariach studiowało 2545 alumnów. Oznacza to, że w ciągu ostatnich pięciu lat o ponad 36 procent spadła liczba osób przygotowujących się do posługi kapłańskiej. W przypadku męskich i żeńskich zgromadzeń zakonnych również mamy do czynienia ze znacznymi spadkami liczby ich członków. •
1
OCEŃ TEN ARTYKUŁ
1 2 3 4 5",BOGUMIŁ ŁOZIŃSKI,DODANE 16.12.2021 00:15,GN 50/2021,"TAGI:
gość niedzielny temat gościa",https://www.gosc.pl/doc/7271155.Kosciol-w-pandemii
Kościół po pandemii,"Skierowanie w kierunku misji czyli wyjście na zewnątrz, a nie czekanie aż ludzie sami wrócą do kościołów. To jest ważne również dla naszego kraju - powiedział abp Stanisław Gądecki, przewodniczący Konferencji Episkopatu Polski, podsumowując Zebranie Plenarne Rady Konferencji Episkopatów Europy (CCEE). Odbyło się ono 25 i 26 września w formie on-line.
Zakończone w sobotę wieczorem zebranie CCEE było zatytułowane: „Kościół w Europie po pandemii. Perspektywy dla stworzenia i społeczności”. Zastąpiło ono spotkanie mające się odbyć w Pradze od 25 do 27 września, które zostało odwołane ze względu na pogorszenie się sytuacji związanej z pandemią w Czechach.

Jak powiedział abp Stanisław Gądecki, w czasie kilku sesji była dyskutowana sprawa konsekwencji religijnych i pastoralnych pandemii oraz jej wpływ na ekologię. Pierwszego dnia obrad biskupi wysłuchali m.in. skierowanego na ich obrady przesłania Ojca Świętego Franciszka.

Główny referat wygłosił prof. Pavel Ambros SJ z uniwersytetu w Ołomuńcu. Jego wystąpienie zatytułowane „Konsekwencje religijne, duszpasterskie i ekologiczne po koronawirusie"" opierało się na relacjach przesłanych wcześniej przez biskupów z poszczególnych Konferencji Biskupów. Jak podsumował abp Gądecki, referat stawiał pytania o to „czy rzeczywiście słuchamy głosu ludu Bożego w Europie, czy słuchamy Chrystusa i serca Chrystusowego, czy widzimy wszystkie sprawy w perspektywie Chrystusa i czego domaga się Duch Święty w obecnej sytuacji"". Do tego wystąpienia odwoływano się również w kolejnym dniu spotkania.

Jak powiedział abp Gądecki, przewodniczący episkopatów Europy wymieniali się doświadczeniami z przeżywania czasu pandemii w ich krajach. Zwrócił uwagę m.in. na wystąpienie abp. Paolo Pezziego z Moskwy, który mówił o liturgii on-line. „Podkreślał on, że współcześnie coraz bardziej jesteśmy ofiarami czasu a nie jego autorami, co dotyka w szczególności rodziny"" - relacjonował abp Gądecki. Kard. Vincent Nichols zwrócił uwagę na stawanie się coraz bardziej konsumentami oraz na zanikanie szacunku dla Eucharystii.

„Biskupi Europy, wyrazili wdzięczność za list kard. Saraha o tym, byśmy z radością wrócili do Eucharystii"" - powiedział abp Gądecki. Jak dodał, była też mowa o oczyszczaniu religijności duchowej, o chrześcijaństwie kulturowym, a także o wzruszeniach, które towarzyszyły biskupom, gdy odprawiali Msze św. bez udziału wiernych.

Wiceprzewodniczący CCEE przywołał też słowa kard. Michaela Czernego, podsekretarza Dykasterii ds. Integralnego Rozwoju Człowieka, który mówił o wspólnej misji wszystkich krajów członkowskich Europy, którym powinna przyświecać „idea Kościoła bez granic, Kościoła globalizacji miłości i solidarności"".

„Mowa też była o tym, żeby formować sumienia, żeby oduczać się mentalności posiadania za wszelką cenę i pojęcia rozwoju, który jest nieograniczony i nieskończony, bo on również ma swoje granice. Dopóki tego nie zrozumiemy, to ekonomia i konsumizm będą ścigały się bez końca i w ten sposób napędzały też zniszczenie stworzenia"" - podkreślił abp Gądecki.

Poruszane podczas zebrania CCEE kwestie biskupi zebrali w opublikowanym na zakończenie obrad przesłaniu. Napisali w nim m.in. o tym, że wznowienie życia wierzących będzie wymagało cierpliwości i wytrwałości oraz odnowienia zaufania. Zachęcili jednak do spoglądania w przyszłość z nadzieją i w duchu solidarności między ludźmi i narodami.

Biskupi podziękowali wszystkim, którzy pomagają potrzebującym w czasie pandemii. Z okazji Światowego Dnia Migrantów i Uchodźców zaapelowali natomiast, aby bronić życia i godności każdego człowieka. Wyrazili też nadzieję na pokojowe rozwiązanie konfliktu na Białorusi oraz solidarność z mieszkańcami Libanu.

Rada Konferencji Episkopatów Europy (Consilium Conferentiarum Episcoporum Europae – CCEE) powstała w 1971 r. Sekretariat Rady mieści się w szwajcarskim Sankt Gallen. Zgodnie ze statutem z 1993 r. poszczególne konferencje biskupów reprezentowane są przez swych przewodniczących. Zadaniem Rady jest koordynowanie współpracy Kościołów lokalnych Europy.
1
OCEŃ TEN ARTYKUŁ
1 2 3 4 5",,DODANE 27.09.2020 09:30,KAI,"TAGI:
abp stanisław gądecki biskupi europy ccee kard. vincent nichols",https://www.gosc.pl/doc/6543819.Kosciol-po-pandemii
Adwent w czasach pandemii,"Biskupi zachęcają księży, by w tym trudnym czasie ""stwarzali wiernym możliwość uczestnictwa w rekolekcjach adwentowych zarówno w kościele, jak i on-line"".
Pandemia zmieniła nasz codzienny sposób funkcjonowania, również w wymiarze duszpasterskim i praktyk religijnych. W wielu osobach wywołuje ona lęk i niepewność. W wielu już zostawiła trudne doświadczenie choroby, a nawet śmierci bliskiej osoby - napisali polscy biskupi.
W Apelu Prezydium Konferencji Episkopatu Polski na czas Adwentu biskupi zauważyli, że w porównaniu z poprzednimi, tegoroczny Adwent będzie wyjątkowy. W tym trudnym czasie zachęcają jednak wiernych do uczestnictwa w Mszach Roratnich, do Sakramentu Pojednania i do adoracji Najświętszego Sakramentu przy zachowaniu wszystkich obostrzeń sanitarnych.
""Prosimy, aby w nadchodzącym czasie otworzyć nasze serca na nadzieję, którą przynosi Chrystus. Niech oczekiwanie na spełnienie tej nadziei umocni naszą wiarę, stając się źródłem pokoju serca oraz przyczyni się do przemiany nie tylko pojedynczych osób, ale i całych społeczności - naszych rodzin i naszej ojczyzny"".
Czytaj też w najnowszym ""Gościu"":
W „Gościu Niedzielnym”: Adwentowe rekolekcje o tym, jak w kryzysie odnaleźć światło
W najnowszym numerze dodatek specjalny – kalendarz ścienny na 2021 rok z wizerunkami świętych. 
Biskupi zachęcili także kapłanów, aby towarzyszyli ludziom w ich codziennych problemach i zmaganiach; dawali możliwość uczestniczenia w Eucharystii, w rekolekcjach adwentowych zarówno w kościele, jak i on-line oraz posługiwali w konfesjonałach.
""Jako kapłani, nie szczędźcie czasu, aby codziennie spotykać się ze Słowem Bożym, trwać przed Najświętszym Sakramentem, modląc się za naszych parafian - o głęboką wiarę, o świętość życia, za Kościół i wreszcie za naszą ojczyznę - o pokój i umacnianie jej chrześcijańskiej tożsamości"".
1
OCEŃ TEN ARTYKUŁ
1 2 3 4 5",PIE,DODANE 26.11.2020 16:49,,,https://www.gosc.pl/doc/6628248.Adwent-w-czasach-pandemii
Hiszpania: Kościół modli się za ofiary pandemii,"Data nie jest przypadkowa. 26 lipca przypada liturgiczne wspomnienie Joachima i Anny, rodziców Matki Bożej i patronów dziadków. To właśnie osoby starsze stanowią główną grupę ofiar koronawirusa.
W każdej diecezji w Hiszpanii, w niedzielę 26 lipca, miejscowy ordynariusz odprawił Mszę w intencji osób, które zmarły podczas pandemii. Według danych hiszpańskiego ministerstwa zdrowia liczba zgonów wynosi 28.432. Jednak według innych źródeł z powodu koronawirusa zmarło ok. 45 tys. osób, głównie w podeszłym wieku.
W ciągu ośmiu miesięcy pandemii zmarło prawie 646 tys. osób
Liczba potwierdzonych zakażeń koronawirusem na świecie przekroczyła w niedzielę 16 mln. 
""Nie wystarczy patrzeć w przeszłość, choćby niekiedy była bardzo bolesna, ale trzeba myśleć o przyszłości. Nie powinniśmy nigdy zapomnieć słów papieża Franciszka o tym, że społeczeństwo, które porzuca osoby starsze i lekceważy ich mądrość jest społeczeństwem chorym i bez przyszłości, ponieważ brakuje mu pamięci - przypominają hiszpańscy biskupi. - Tam, gdzie nie ma szacunku, uznania i poszanowania dla osób starszych, tam nie może być przyszłości dla młodych. Z tego powodu należy uniknąć zerwania więzi pokoleniowych pomiędzy dziećmi, młodzieżą i osobami starszymi"".
Dzisiejszy dzień, ustanowiony przez Radę Stałą Episkopatu Hiszpanii, jest również podziękowaniem personelowi medycznemu i wolontariuszom za to, co zrobili dla osób starszych, szczególnie w domach pomocy społecznej. Biskupi zachęcają także do jedności i braterskiego wsparcia wobec kryzysu społecznego i ekonomicznego, który wywołał COVID-19.
1
OCEŃ TEN ARTYKUŁ
1 2 3 4 5",,DODANE 26.07.2020 19:00,VATICANNEWS.VA,,https://www.gosc.pl/doc/6425668.Hiszpania-Kosciol-modli-sie-za-ofiary-pandemii
Jak będzie wyglądał Kościół w Polsce po pandemii,"""W Polsce ciągle mamy Kościół mocno klerykalny, gdzie wciąż niemal wszytko zależy od księży. Ale to będzie się zmieniać, nawet w sposób wymuszony. Bowiem czeka nas duży problem i to całkiem niedługo"". Przeczytaj całą rozmowę z abp. Grzegorzem Rysiem.
Marcin Przeciszewski /KAI/: Porozmawiajmy o jednej z najważniejszych spraw dla Kościoła dziś jaką jest nowa ewangelizacja. Zresztą ksiądz arcybiskup odpowiada za Zespół ds. Nowej Ewangelizacji przy Episkopacie.
Abp Grzegorz Ryś: Najważniejszy jest Pan Jezus, bo co to za nowa ewangelizacja, która nie miałaby w centrum Pana Jezusa.
Proszę zatem powiedzieć czym w istocie jest proces „nowej ewangelizacji”, gdyż pojęcie to towarzyszy Kościołowi od czasów posoborowych.
W Kościele podstawowym pojęciem jest „ewangelizacja”. Jednak takie rozumienie nie było powszechne przed Soborem Watykańskim II. Mówiło się raczej o „propaganda fide” (propagowaniu wiary). Paweł VI użył pojęcia ewangelizacji najpierw we wstępie do „Wprowadzenia do sakramentów wtajemniczenia dorosłych”, a następnie w adhortacji „Evangelii nuntiandi” z 1975 r., będącej zwieńczeniem synodu biskupów o ewangelizacji. Natomiast termin „nowej ewangelizacji” z ust papieskich padł po raz pierwszy w roku 1979, podczas pielgrzymki Jana Pawła II do Polski, a dokładnie w Nowej Hucie (w Mogile).
Dlaczego tam akurat?
Trzeba było prorockiego charyzmatu Jana Pawła II, by w Polsce w 1979 r. mówić o potrzebie nowej ewangelizacji. Wtedy wszystkim wydawało się, że jedynym problemem jest komunizm, a innych problemów Kościół w Polsce nie ma i mieć nie będzie. Zwłaszcza w Nowej Hucie, którą przecież niedawny biskup krakowski znał doskonale i wiedział z jakim męczeństwem Kościół się tam rozwinął w okresie komunizmu.
Wezwanie do nowej ewangelizacji wielokrotnie wracało u Jana Pawła II; natomiast Benedykt XVI nadał mu także formę instytucjonalną, ustanawiając Papieską Radę ds. Krzewienia Nowej Ewangelizacji. Za tą nazwą kryje się przekonanie, że choć ten nurt jest już mocny oddolnie, to trzeba mu nadać ogólnokościelną „recognicję”, czyli oficjalne uznanie i pokazać, jak jest ważny.
Gdy chodzi o definicję nowej ewangelizacji, to najprecyzyjniej sformułował ją Benedykt XVI. Mówił, że nowa ewangelizacja jest tym fragmentem ewangelizacji, który jest dziś skierowany do Kościołów i społeczeństw o dawnej metryce chrześcijańskiej. A więc do takich części świata, gdzie Ewangelia była głoszona wieki temu, gdzie funkcjonują dawne struktury chrześcijańskie (od ściśle kościelnych, przez edukacyjne i charytatywne, aż po polityczne, chadeckie), a pojawia się pytanie czy za tą „fasadą” kryje się osobista wiara ludzi. I stąd ważnym akcentem było zwołanie przezeń synodu biskupów: „O nowej ewangelizacji dla przekazu wiary”, który był jednym z ostatnich akcentów jego pontyfikatu.
Z kolei Franciszek będąc przekonany o potrzebie nowej ewangelizacji, używa zamiennie tego pojęcia z pojęciem „nawrócenia pastoralnego” (duszpasterskiego), do czego wzywa cały Kościół. Pojęcie to przywiózł do Rzymu z synodu biskupów Ameryki Łacińskiej i Karaibów w Aparecidzie z 2007 r. Włączył je do swej pierwszej, programowej adhortacji „Evangelii gaudium”.
Cytując Benedykta XVI mówi ksiądz biskup o „fasadzie chrześcijańskich struktur”, charakterystycznej dla dawno zewangelizowanego świata Zachodu. A jak jest u nas, w Polsce?
W Polsce Jan Paweł II mówił o potrzebie nowej ewangelizacji 42 lata temu - nie bez powodu. Jeśli papież pochodzący stąd wołał o nową ewangelizację, a myśmy przez 40 lat dyskutowali, czy ta potrzeba jest realna, to trzeba zrobić mocny rachunek sumienia.
Spróbujmy go więc zrobić.
Weźmy za przykład ks. Franciszka Blachnickiego, który był w Polsce wielkim prorokiem ewangelizacji. Kilkadziesiąt lat temu, w latach 70-tych mówił o potrzebie ewangelizacji i prowadził rekolekcje ewangelizacyjne. Powtarzał, że nie wystarczy zwyczajne duszpasterstwo, gdyż nie czyni ono Kościoła rzeczywiście obecnym w świecie. To są bardzo ostre teksty, tylko po 50 latach prawie nikt już ich nie pamięta. Może dobiegający finału jego proces beatyfikacyjny coś pomoże. Osobiście liczę na to, że teraz, w tym po-pandemicznym czasie będziemy znacznie ostrzej widzieć potrzebę nowej ewangelizacji.
To znaczy?
Pandemia pokazała, gdzie są słabości naszego Kościoła. Pokazała wyraźnie to, co w naszym Kościele było doświadczeniem albo przeważnie, albo wręcz wyłącznie kulturowym, a co było rzeczywiście obszarem osobiście przeżywanej wiary. Teraz słychać zewsząd pytanie: czy ludzie wrócą do Kościołów? Oczywiście, że nie wrócą, jeśli chodzili tam wcześniej jedynie z pewnego nawyku kulturowego. Półtora roku jest dostatecznie długim czasem, aby wytworzyły się nawyki odwrotne. Kiedy pandemia będzie wygasać, a biskupi nie będą już dawać dyspensy i wezwą do powrotu do kościołów, obawiam się, że wielu zapyta: dobrze, ale właściwie dlaczego i po co mam wracać, co na tym zyskam? Do tego dochodzi wielki temat zgorszenia Kościołem instytucjonalnym, przestępstw osób duchownych i naszą nieudolnością czy brakiem koniecznej determinacji w zmaganiu się z nimi.
Co w związku z tym można i należy zrobić?
Trzeba zacząć od kerygmatu: od Jezusa i od pozytywnego doświadczenia wspólnoty wiary. W Łodzi na wrzesień szykujemy się z dużą ewangelizacją. Jej fragmentem będzie m.in. spotkanie młodych na stadionie. Chcemy im stworzyć najpierw szansę spotkania – głębokiego i angażującego – ale przede wszystkim „realnego” - po trwającym półtora roku siedzeniu przy komputerach i wyłącznie spotkaniach „on-line”.
Teraz ci ludzie potrzebują wspólnoty i potrzebują rozmowy. Bez obwiniania młodych za to, że ich więź z Kościołem osłabła. Nie chodzili z powodu ograniczeń, korzystając z dyspensy. Słuszniej jest – tak myślę – robić rachunek sumienia sobie samemu (w gronie duszpasterzy), i zapytać choćby o dostępność transmisji liturgii z parafialnego Kościoła, albo o jakość szkolnej katechezy „on-line”. Z jednej strony słychać w tym zakresie o licznych i fantastycznych wręcz inicjatywach ewangelizacyjnych przeniesionych do sieci; z drugiej – o wielkich zaniedbaniach i rezygnacji – być może, również dlatego, że nie brakowało głosów twierdzących apodyktycznie, że transmisja nie jest realnym uczestnictwem i warta jest „funta kłaków”.
W tej sytuacji - nie wystarczy proste zwołanie młodych ludzi „na Mszę”. Te metody już nie wystarczą. Przyjdą najbardziej wierzący, kilkanaście procent, a reszta?... Pierwszym elementem „resetu” - po tej izolacji - musi być więc doświadczenie spotkania, wspólnoty. Tego młodzi potrzebują i to może być ich droga powrotu. Wewnątrz tego doświadczenia potrzebne jest odkrycie obecności i bliskości Jezusa, który słyszy ludzkie pytania (wyostrzone przez trudne doświadczenia); owszem, daje na nie odpowiedź – nie doktrynerską i ideologiczną, lecz dotykającą życia, umysłu i serca. Potrzebne jest spotkanie głęboko osobiste i angażujące – ufamy, że również w formie sakramentu pojednania i pokuty, które dopiero otworzy drogę ku Eucharystii.
Stąd pomysł zorganizowania w Łodzi kongresu nowej ewangelizacji?
Pomysł Kongresu jest wcześniejszy. W Łodzi od 9 do 12 września odbędzie się 6-ty Ogólnopolski Kongres Nowej Ewangelizacji. Jest on poświęcony ewangelizacji miasta i towarzyszy mu hasło: „Miasto - rewitalizacja”. Poprzedzony zostanie siedmioma dniami intensywnej modlitwy tzw. „Jerychem”. Będzie to 7 dni i 7 nocy adoracji eucharystycznej w kilku miejscach. Młodzi wymyślili także Jerycho rowerowe wokół Łodzi. Pewnie się z nimi również wybiorę. Objedziemy to miasto modląc się za nie. Inni (jeszcze młodsi) planują Łódź obiec wokół i w trakcie modlić się za nią. Swoje własne Jerycho chcą organizować także siostry zakonne. Z tej „masowej” modlitwy będzie wyrastał kongres. Ewangelizacja nie może być jakimś tanim chwytem. Musi być to doświadczenie wiary, które wyrasta z Ewangelii.
Kongres trwać będzie 4 dni. Pierwszy będzie ofertą głównie dla księży. O pastoralnym nawróceniu parafii będzie mówić abp Jorge Carlos Patrón Wong, sekretarz Kongregacji ds. Duchowieństwa. W ubiegłym roku Kongregacja wydała ważny dokument nt. nawrócenia pastoralnego w parafiach i na jego podstawie zaprezentuje on wizję życia kapłańskiego. Następnie będą dwa dni rekolekcji, warsztatów i wykładów poświęconych temu, co to znaczy ewangelizować miasto. Punktem wyjścia będzie adhortacja „Evangelii gaudium”, w której Franciszek pisze (poczynając od pkt. 72), że miasto ewangelizuje się w ten sposób, że nie przynosi się Jezusa z zewnątrz, ale odkrywa Jezusa, który tu jest. Papież pokazuje dwa równie uprzywilejowane, co „zakryte” obszary obecności Pana, są to peryferie i kultura. Ważne jest by Go tam odkryć. Dodaje, że współczesne miasta stanowią uprzywilejowane miejsce dla nowej ewangelizacji.
11 września po południu w ramach Kongresu odbędzie duże wydarzenie ewangelizacyjne na Stadionie „Orła”. Jego momentem spinającym będzie muzyczny projekt ”Dekalog” skomponowany w 2017 r. przez Marcina Pospieszalskiego i artystów z całego świata. W niedzielę 12 września, kiedy w Warszawie będzie beatyfikacja Matki Róży Czackiej i kadr. Stefana Wyszyńskiego, uczestnicy Kongresu będą śledzić ją tutaj, a wieczorem będzie wspólna Eucharystia.
Nazajutrz czeka nas (wspominane wyżej) duże spotkanie młodych, na tym samym stadionie. Inspirowane będzie fragmentem Ewangelii św. Łukasza o uzdrowieniu sługi setnika. Jest to mocna Ewangelia, gdyż zaczyna się od pytania, które każdy młody może sobie postawić: kogo chciałby polecić Jezusowi? Kto jest tym bliskim, który cierpi, i o którym chciałby powiedzieć Jezusowi. A drugie pytanie brzmi: czy ja sam jestem godny spotkać się z Jezusem? Jest to tekst otwierający na doświadczenie sakramentu pokuty. Jeśli wraz z młodymi przejdziemy przez te dwa momenty, modlitwy za innych oraz stanięcia przed Jezusem z pytaniem: czy jestem godny, to znajdziemy się w kluczowym dla wiary doświadczeniu. Finalizować się to może w Eucharystii i Komunii św.
Bezpośrednio po zakończeniu Kongresu rozpoczniemy w katedrze ewangelizacyjne rekolekcje dla księży z całej archidiecezji, a następnie w kilkunastu jubileuszowych kościołach odbędą się podobne rekolekcje dla wiernych. Ostatnim kordem będą ewangelizacyjne rekolekcje dla sióstr zakonnych i osób konsekrowanych.
Będziemy od nowa ogłosić Ewangelię całemu łódzkiemu Kościołowi. Jest to niesłychanie potrzebne po ponad roku pandemii. Jeśli nie odnajdziemy się w osobistej relacji z Jezusem, to skąd ma się wziąć przebudzenie do pełni życia pastoralnego, duszpasterskiego?
Tak będzie w Łodzi. A co z resztą Polski?
Liczę, że nasz Kongres Nowej Ewangelizacji będzie spotkaniem środowisk z całej Polski, które są zaangażowane w ewangelizację. Będziemy też zapraszać księży i świeckich odpowiedzialnych za istniejące struktury nowej ewangelizacji ze wszystkich diecezji. Struktury są, tylko trzeba tchnąć w nie nowe życie.
A skądinąd wiele się dzieje. W ubiegłym roku powołana została do życia Krajowa Służba Komunii Charis. Jest ona polskim odpowiednikiem i partnerem ogólnokościelnej Charis, utworzonej z inicjatywy Franciszka. Na czele Charis w Polsce stoi grupa 14 osób z różnych kościelnych rzeczywistości. Można powiedzieć, że wszystkie one przynależą do tego nurtu w Kościele, który najczęściej bywa określany pojęciem „strumień łaski”, pochodzącym od kard. Suenensa. Są tu wspólnoty Odnowy, Ruch Światło–Życie, Szkoły Nowej Ewangelizacji, ogólnokościelne, międzynarodowe wspólnoty jak np. Chemin Neuf; jest też reprezentacja ponad setki innych, krajowych wspólnot ewangelizacyjnych. Przy Krajowej Służbie funkcjonuje nieformalny zespół 4 biskupów: bp Adam Wodarczyk, bp Andrzej Siemieniewski, bp Andrzej Przybylski i ja. Pierwszym przykładem działania służby Charis jest trwający jeszcze kurs on-line pt. „Kurs służebnego przywództwa”, a wzięło w nim udział półtora tysiąca ludzi z całej Polski.
Dzieją się rzeczy, w które nawet trudno jest uwierzyć. Alpha Polska przygotowała kursy Alpha on-line. Nieraz się ich pytam, jak to teraz robicie, bo kursy Alfa przewidują na początku każdego ze spotkań wspólny posiłek? Widać, że to, co robione było w realu, teraz musi być adaptowane do możliwości jaką stwarza sieć. W sferze nowej ewangelizacji widać olbrzymią aktywność przez ten rok. Oprócz kongresu od blisko 10 lat prowadzimy tzw. OSE, czyli Ogólnopolską Szkołę Ewangelizatorów; zrobiliśmy już cztery edycje a niebawem będzie kolejna. Spośród międzynarodowych projektów ewangelizacyjnych, przeszczepiliśmy na nasz grunt także projekt „24 godzin dla Pana” - to trwające dobę nabożeństwo pokutne poprzedzające IV niedzielę Wielkiego Postu. Jego inicjatorem jest papież Franciszek, który chciał, aby stworzono możliwość przystąpienia przy tej okazji do spowiedzi wielu ludziom. Nasza Rada jest też odpowiedzialna za polskich misjonarzy miłosierdzia, którzy wciąż działają.
1 2
OCEŃ TEN ARTYKUŁ
1 2 3 4 5",,DODANE 01.06.2021 09:50,KAI,"TAGI:
abp grzegorz ryś archidiecezja łódzka ewangelizacja kościół w polsce nowa ewangelizacja pandemia koronawirusa",https://www.gosc.pl/doc/6896505.Jak-bedzie-wygladal-Kosciol-w-Polsce-po-pandemii
Hiszpania: Pandemia mocno dotknęła Kościół w 2020 roku,"Hiszpanie rozpoczęli nowy rok z nadzieją, że będzie lepszy niż 2020. Pandemia głęboko dotknęła wszystkie sfery życia społeczno-ekonomicznego, a także religijnego. Z powodu koronawirusa zmarło ok. 100 kapłanów i ponad 400 osób zakonnych. Pandemia pozwoliła odkryć na nowo m. in. znaczenie rodziny, potrzebę bezpośrednich kontaktów międzyludzkich, solidarność i wzajemną pomoc oraz wiarę.
Zgodnie z tradycją Hiszpanie witają nowy rok jedząc dwanaście winogron w rytm bicia zegara z madryckiego placu Sol. Na tę chwilę gromadzą się wówczas tłumy mieszkańców. W tym roku powitano nowy rok w domach i przy ograniczonej liczbie osób.
Pandemia uświadomiła znaczenie rodziny. Z powodu koronawirusa zmarło 50 tys. osób wg danych rządowych, a ponad 70 tys. wg Krajowego Instytutu Statystycznego. Wiele osób zmarło w samotności bez kontaktu z rodziną. Nic więc dziwnego, że w noworocznych życzeniach słowo rodzina pojawiało się bardzo często. Nawet najlepsza technologia nie zastąpi ciepłego uścisku rodziców i dziadków. Po raz kolejny hiszpańska rodzina była i jest podstawą w walce z pandemią i jej skutkami ekonomicznymi. Pomimo braku pracy i wysokiego bezrobocia ludzie patrzą w przyszłość z nadzieją.
Pandemia bardzo mocno uderzyła w hiszpański Kościół. Przez kilka tygodni parafie były zamknięte, a duszpasterstwo przeniosło się do mediów i sieci społecznościowych. Stały się też ośrodkami pomocy charytatywnej. Po zniesieniu pierwszych obostrzeń ludzie nie wrócili jednak do kościołów. Z drugiej strony diecezje coraz bardziej odczuwają pogarszającą się sytuację ekonomiczną. Coraz więcej parafii, szczególnie w małych miejscowościach, ma trudności, aby się utrzymać. Obecna sytuacja wymaga postawienia sobie szczerych pytań o charakter prowadzonego duszpasterstwa oraz szukania nowych form przy zmniejszającej się liczbie wiernych. Kościół masowy już dawno przeszedł do historii. Paradoksalnie to właśnie pandemia uświadomiła znaczenie kościoła domowego, który modli się i przekazuje wiarę.
„Bądźmy ludźmi nadziei. To, co wydaje się niemożliwe dla ludzi, jest możliwe, jeśli liczymy na pomoc Boga. Nikt nie może pozbawić nas nadziei w Boga, który jest obecny w naszej konkretnej historii”, powiedział kard. Carlos Osoro podczas noworocznej mszy.
1",MAREK RACZKIEWICZ CSSR,DODANE 01.01.2021 17:40,VATICANNEWS.VA,,https://www.gosc.pl/doc/6674192.Hiszpania-Pandemia-mocno-dotknela-Kosciol-w-2020-roku
Podczas pandemii uczmy się od prześladowanych,"Podczas pandemii kapłani i biskupi znaleźli się w podobnej sytuacji, co pasterze Kościoła podczas prześladowań, kiedy tracą możliwość bezpośredniego posługiwania swej owczarni i wszystko muszą zawierzyć Bogu.
Wskazuje na to abp Giampaolo Crepaldi, wspominając kard. François-Xaviera Nguyêna Van Thuána, który zanim został powołany do Watykanu, 13 lat spędził w więzieniu i doświadczył okrutnych tortur ze strony komunistycznego reżimu w Wietnamie.

Kiedy przez ostatnie 4 lata swego życia pełnił funkcję przewodniczącego Papieskiej Rady Iustitia et Pax, wszystkich urzekał swoją serdecznością, pokojem ducha i głęboką wiarą. Nie był w nim żalu czy nienawiści – wspomina abp Crepaldi, który był jego bliskim współpracownikiem jako sekretarz watykańskiej dykasterii. Podkreśla, że kard. Van Thuán chętnie dzielił się swymi wspomnieniami z czasów komunistycznych prześladowań. Niektóre z nich nabierają szczególnego znaczenia, kiedy Kościół doświadcza ograniczeń związanych z pandemią – mówi abp Crepaldi.
„Opowiadał mi, że pewnej nocy, kiedy był w więzieniu usłyszał taki głos: «Dlaczego się tak bardzo trwożysz? Musisz rozróżnić Boże dzieła od samego Boga. Wszystko to, co chciałbyś teraz robić - wizyty duszpasterskie, formacja seminarzystów, świeckich, misje - to dzieła Boże, ale nie Bóg. Jeśli Bóg pozwolił, byś został od nich oddalony i byś je złożył w Jego ręce, to zrób to natychmiast, zawierz je Jemu i miej ufność. Bóg to zrobi lepiej niż ty, zleci to innym, którzy są lepsi od ciebie. Ty wybrałeś Boga, a nie Jego dzieła». W ten oto sposób podczas wielkiej trwogi, w więzieniu, kiedy był pozbawiony wszystkiego, został obdarzony łaską chrześcijańskiej nadziei. Bóg objawił się mu jako Ten, który jest wszystkim, jako Ten, który sam jeden wystarczy - powiedział Radiu Watykańskiemu abp Crepaldi. - I muszę przyznać, że podczas tegorocznego Wielkiego Tygodnia, w warunkach całkowitego lockdownu, zrozumiałem dzięki temu świadectwu kard. Van Thuána, że również i my biskupi, kapłani musimy postawić Boga na pierwszym miejscu i że to nam musi wystarczyć.“
Wspominając kard. Van Thuána z okazji przypadającej w tym miesiącu 18. rocznicy jego śmierci, abp Crepaldi zwraca też uwagę na jego prostą i głęboką wiarę. Odznaczała się ona naturalną wrażliwością na to, co nadprzyrodzone. Przejawem tego, był między innymi fakt, że na swym biurku trzymał obrazek demonów. Miał mu przypominać, by każdego dnia rano chronił przed nimi swych pracowników. Rozkazywał im, by zostawili ich w spokoju, bo mają pracować dla Królestwa Bożego.
1",,DODANE 18.09.2020 15:40,VATICANNEWS.VA,,https://www.gosc.pl/doc/6527332.Podczas-pandemii-uczmy-sie-od-przesladowanych
"Po pandemii niektórzy nie wrócili do kościoła, dlaczego?","Choć sanitarne obostrzenia nie stanowią już przeszkody dla udziału w życiu sakramentalnym, w wielu krajach nadal odnotowuje się wyraźny ubytek wiernych na niedzielnych Eucharystiach.
We Francji na przykład szacuje się, że około 30 proc. wiernych nie wróciło do swych kościołów. Najczęściej powstrzymuje ich lęk przed zakażeniem. Inni przyzwyczaili się do Mszy w telewizji czy internecie. Jest też jednak kategoria wiernych, których do udziału w niedzielnej Eucharystii zniechęcają przesadne środki bezpieczeństwa.
Dochodzenie w sprawie wiernych, którzy po pandemii nie wrócili do swych kościołów, przeprowadził tygodnik katolicki Famille chrétienne. Z zebranych informacji wynika, że na niedzielnych Mszach brakuje przede wszystkim ludzi starszych. To oni najbardziej boją się zakażenia i dlatego wolą pozostać jeszcze w domu, prosząc ewentualnie kapłana o odwiedziny z sakramentem.
Do kościoła nie wrócili też ci, którzy podczas pandemii odkryli możliwość zdalnego udziału w Eucharystii za pośrednictwem mediów. Jak mówi bp Bernard Ginoux od samego początku pandemii mieliśmy do czynienia z prawdziwą eksplozją Mszy w internecie. Każdy mógł znaleźć to, co mu bardziej odpowiada, własny styl liturgii, lepszą oprawę muzyczną, ciekawsze kazania. Niektórym trudno jest z tego zrezygnować. Bp Ginoux przypomina jednak, że udział w liturgii za pośrednictwem mediów jest dozwolony tylko w nadzwyczajnych okolicznościach, a te się już skończyły. Chrześcijaństwo jest religią Wcielenia, potrzebne jest rzeczywiste spotkanie z Bogiem, który czeka na nas w kościele, a także ze wspólnotą, która również jest Ciałem Chrystusa.
Badania na temat odpływu ludzi z niedzielnych Eucharystii po pandemii pokazały jednak, że istnieje też kategoria wiernych, którzy nie chcą czy nie potrafią się pogodzić z zastosowaniem surowych obostrzeń sanitarnych podczas liturgii. Dotyczy to w szczególności dużych rodzin z małymi dziećmi, które ciężko jest utrzymać w sanitarnych karbach, przez co są postrzegane przez otoczenie jako potencjalne i dość mobline zagrożenie. Na tym punkcie dochodzi też niekiedy do konfliktów we wspólnocie parafialnej. Zdarza się, że proboszcz opowiada się za poluzowaniem reguł, ale sparaliżowana strachem rada parafialna wprowadza drastyczne ograniczenia. Ale bywa też odwrotnie. Są przypadki, że nadgorliwością wykazują się też kapłani. W każdym razie wierni zrażeni sanitarnymi sankcjami nadal trwają przy Mszy w internecie, a rodziny przy wspólnej modlitwie w “kościele domowym”.
1",,DODANE 13.09.2020 15:50,VATICANNEWS.VA,"TAGI:
kościół msza święta pandemia koronawirusa na świecie powrót udział",https://www.gosc.pl/doc/6517310.Po-pandemii-niektorzy-nie-wrocili-do-kosciola-dlaczego
Kościół w Indiach wspiera ludność w walce z pandemią,"Indie zmagają się z drugą falą pandemii. Po pierwszym zderzeniu z Covid-19 wydawało się, że wszystko co złe minęło. Wielu ludzi zlekceważyło możliwość nadejścia kolejnej fali i nie było na nią przygotowanych. Szczególnie boleśnie doświadczają jej skutków ludzie żyjący w regionach rolniczych, a najbardziej uboga społeczność tubylcza, wśród której znajduje się dużo katolików.
Kościół udziela im również wsparcia finansowego, ponieważ za szpitale i leczenie trzeba płacić. Dopływ pomocy z zewnątrz został zablokowany w wyniku wprowadzenia ograniczeń ze strony rządu centralnego na przekazywanie pieniędzy w celu prowadzenia „agitacji religijnej”. Tymczasem bardzo potrzebne są środki na zakup lekarstw, tlenu, respiratorów i szczepionek.
Sekretarz Indyjskiego Episkopatu bp. Felix Machado podkreśla także wielkie znaczenie solidarności modlitewnej, która płynie z różnych stron świata. W obecnej sytuacji kryzysowej bardzo potrzeba odwagi oraz zachowania żywej nadziei.
„Kiedy ludzie ulegali zarażeniu wirusem, nikt nie mógł umieścić ich w szpitalu, kiedy z kolei ktoś przybył do szpitala nie była dla niego miejsca. Kiedy wreszcie znalazło się miejsce nie starczało lekarstw, brakowało tlenu. W sytuacji, kiedy osoba zmarła, nie było, jak jej zabrać i zapewnić godnego pogrzebu. Bezpośrednie patrzenie na tę sytuację z bliska działało bardzo źle na wielu ludzi – podkreśla bp. Machado. Jakby tej biedy było mało to cztery dni temu mieliśmy bardzo silny cyklon, który spowodował poważne straty. Deszcz i silny wiatr zniszczyły wiele domów. W wielu nie ma elektryczności i brakuje jedzenia. Sklepy pozostają zamknięte, przez co nie można znaleźć niczego do przygotowania posiłku. Ludzie żyją w strachu. Również Kościoły pozostają zamknięte z powodu stanu zagrożenia. Ludzie w tej sytuacji nie mogą praktykować swojej wiary. To wszystko staje się dla nas bardzo smutne.“
1",KRZYSZTOF OŁDAKOWSKI SJ,DODANE 25.05.2021 17:20,VATICANNEWS.VA,"TAGI:
indie kościół pandemia koronawirusa",https://www.gosc.pl/doc/6882509.Kosciol-w-Indiach-wspiera-ludnosc-w-walce-z-pandemia
Kościół w Indiach włącza się w pomoc ofiarom pandemii,"Kolejna fala pandemii koronawirusa boleśnie dotyka Indie. Najbardziej widoczne jest to w dużych aglomeracjach miejskich, takich jak Delhi czy Bombaj. Mnożą się miejsca, w których, zgodnie z hinduistyczną tradycją, palone są ciała zmarłych. Chrześcijanie poszukują też ziemi, którą można wykorzystać na dodatkowe cmentarze.
Abp Peter Machado podkreśla, że pandemiczna sytuacja znacząco różni się w zależności od stanu. Na terenach rolniczych i słabiej zamieszkanych jest dużo bezpieczniej. „Oddaliśmy do dyspozycji władz katolickie i protestanckie szpitale i przychodnie. W szkołach powstały punkty szczepień” – mówi Radiu Watykańskiemu metropolita aglomeracji Bengaluru, która przekracza 10 mln mieszkańców.
„Nie panuje chaos, ale kraj nie był przygotowany na kolejną falę pandemii. Wysiłki władz są niewystarczające: brakuje tlenu, leków, personelu medycznego, stąd apel o pomoc do instytucji kościelnych. Oczywiście robimy wszystko, co w naszej mocy – mówi papieskiej rozgłośni abp Machado. – W tak dużym mieście jak Bengaluru problemem jest też znalezienie miejsca na chrześcijańskie cmentarze, hinduiści nie chcą się na nie godzić. Mamy 15 małych cmentarzy, ale wszystkie są pełne. Stworzyliśmy specjalną grupę wolontariuszy i czterech kapłanów, którzy odpowiadają za pogrzeby zmarłych na koronawirusa przy zachowaniu zasad sanitarnych. Błogosławią przed pochówkiem ciała, prowadzą modlitwę, a Msza pogrzebowa sprawowana jest później w kościele.“
W stanie Karnataka Msze z udziałem wiernych są obecnie zakazane. Archidiecezja Bengaluru prowadzi codzienną transmisję liturgii po angielsku i w dwóch lokalnych językach.
„Ludzie bardzo potrzebują tej modlitwy. W Wielu domach stworzyli specjalne ołtarze, przy których palą świece i modlą się, śledząc liturgię online” – mówi abp Machado.
Metropolita Bengaluru ujawnia, że działania Kościoła w obecnej sytuacji są znacznie utrudnione, gdyż kilka miesięcy temu rząd premiera Modiego wprowadził ograniczenia dotyczące otrzymywania pomocy zagranicznej przez instytucje religijne.
„W zamyśle władz ma to niby zapobiec wykorzystywaniu środków zewnętrznych do prowadzenia ewangelizacji, w praktyce sprawia, że w tej dramatycznej sytuacji nie mamy środków na zakup leków i potrzebnego sprzętu” – mówi abp Machado.
Dodaje, że z całego świata otrzymuje zgłoszenia od fundacji i stowarzyszeń chętnych przekazać środki na walkę z pandemią, nie może ich jednak przyjąć, ponieważ nie ma konta, na które wsparcie mogłoby zostać przelane.  
1",BEATA ZAJĄCZKOWSKA,DODANE 12.05.2021 16:43,VATICANNEWS.VA,,https://www.gosc.pl/doc/6855406.Kosciol-w-Indiach-wlacza-sie-w-pomoc-ofiarom-pandemii
Pomysł proboszcza na bezpieczniejsze korzystanie z kościoła,"Proboszcz tyskiej parafii św. Maksymiliana ks. Grzegorz Strzelczyk ma pomysł na bezpieczniejsze korzystanie z kościoła w czasie pandemii.
Proszę, żeby przed wyjściem z kościoła na pulpicie ławki, w której się modliliście, zostawiać kartkę: ""Proszę zdezynfekować"". Kartki są przygotowane w ławkach (nie trzeba przynosić swojej). Jeśli gdzieś kartka będzie leżała na pulpicie, to proszę to miejsce omijać, bo to znaczy, że nie było dezynfekowane! - zachęca proboszcz.
Film z jego prośbą i dokładniejszą instrukcją znajdziesz TUTAJ.
1
OCEŃ TEN ARTYKUŁ
1 2 3 4 5",JDUD /FACEBOOK,DODANE 20.04.2020 09:30,,,https://www.gosc.pl/doc/6267649.Pomysl-proboszcza-na-bezpieczniejsze-korzystanie-z-kosciola
Duchowość przyszłości,"Jaki będzie świat po pandemii, jaki będzie Kościół po aferach pedofilskich, jaka będzie religijność tego nowego świata?
Ewa Czaczkowska pyta w ostatnim numerze „Gościa”, jaka będzie duchowość przyszłości. Wielu z nas zadaje sobie podobne pytania: jaki będzie świat po pandemii, jaki będzie Kościół po aferach pedofilskich, jaka będzie religijność tego nowego świata?
Po zakończeniu II wojny światowej ludzie stawiali sobie podobne pytania. W tamtym okresie Romano Guardini napisał tekst zatytułowany „Koniec czasów nowożytnych”. Opisał w nim przemiany, jakie zachodziły w kulturze XX wieku. Jego zdaniem współczesność zbliżyła ludzkość do największych możliwości i największych niebezpieczeństw, płynących z rozwoju wiedzy i technologii. Jego diagnoza współbrzmi z późniejszą analizą, dokonaną przez biskupów na Soborze Watykańskim II. W konstytucji „Gaudium et spes” czytamy, że „wielu współczesnych ludzi, uwikłanych w tak skomplikowane sytuacje, doznaje trudności w trafnym rozeznawaniu odwiecznych wartości i zarazem w należytym godzeniu ich z nowo odkrytymi; stąd gnębi ich niepokój, gdy miotani to nadzieją, to trwogą, stawiają sobie pytanie o współczesny bieg spraw. Ten bieg spraw prowokuje, a nawet zmusza ludzi do odpowiedzi”.
Guardini poszukuje odpowiedzi na pytanie, jakie cechy powinna posiadać religijność w tym nowym świecie. Koncentruje się wokół czterech cnót. Główną cnotą będzie powaga, z jaką się szuka prawdy. Obok niej potrzebna będzie cnota męstwa, która umie przeciwstawić się zagrażającemu chaosowi. Do tych cnót dodaje ascezę, która pomoże ludziom opanowywać siebie tak, by stawali się panami swej siły. Wreszcie z tego wszystkiego musi powstać „duchowa sztuka rządzenia”, która będzie umiała rozróżnić prawo od bezprawia oraz cele od środków.
Na pierwszy rzut oka może się wydawać, że Guardini nie pisze nic o Jezusie. Jest jednak przeciwnie. Cnoty, które wymienia, odnoszą się wprost do Niego. Poszukiwanie prawdy, męstwo, asceza i sztuka rządzenia będą potrzebne, by Go poznawać, trwać przy Nim, nie zgubić Go i wreszcie głosić. Cnoty te będą konieczne, by „we wzrastającym osamotnieniu wśród nadchodzącego świata, osamotnieniu właśnie wśród mas i organizacji, pozostać żywą osobą”.•
1
OCEŃ TEN ARTYKUŁ
1 2 3 4 5",O. WOJCIECH SURÓWKA OP,DODANE 25.03.2021 00:00,GN 12/2021 Otwarte,"TAGI:
surówka",https://www.gosc.pl/doc/6785115.Duchowosc-przyszlosci
,"Ok. godziny 18.00 rozpoczęła się modlitwa papieża Franciszka na pustym dziedzińcu bazyliki św. Piotra przed obrazem Matki Bożej - Salus Populi Romani oraz krucyfiksem z kościoła św. Marcelego, który - jak wierzą rzymianie - powstrzymał zarazę w XVI wieku. Padał deszcz. Wbrew zapowiedziom papież nie padł przed krucyfiksem w geście prostracji.
Odbyła się adoracja Najświętszego Sakramentu, czytanie słowa Bożego, rozważanie papieża oraz błogosławieństwo Urbi et Orbi.
Vatican Media Live
VATICAN NEWS
Transmisja po polsku.
Padły mocne słowa Franciszka.
Mocne słowa Franciszka podczas modlitwy o ustanie pandemii (pełny tekst)
Do przyjęcia Pana Boga oraz mocy wiary, która wyzwala ze strachu i daje nadzieję, zachęcił Ojciec Święty w homilii poprzedzającej nadzwyczajne błogosławieństwo Urbi et Orbi. Franciszek przewodniczył modlitwie na dziedzińcu bazyliki watykańskiej, przy pustym placu św. Piotra. 
Mówił o mrokach i strachu, jakie ogarnęły cały świat. ""Jesteśmy przestraszeni i zagubieni"" - podkreślił.
Podczas nadzwyczajnego wydarzenia modlitewnego w związku z pandemią papież powiedział: ""Od tygodni wydaje się, że zapadł wieczór. Gęste mroki ogarnęły nasze place, ulice i miasta; zapanowały nad naszym życiem wypełniając wszystko ogłuszającą ciszą i niepokojącą pustką, która paraliżuje wszystko na swojej drodze; czuje się ją w powietrzu, odczuwa w gestach, mówią to spojrzenia"".
""Jesteśmy przestraszeni i zagubieni. Jak uczniowie Ewangelii zostaliśmy zaskoczeni przez nieoczekiwaną i gwałtowną burzę"" - mówił Franciszek.
Dodał: ""Zdaliśmy sobie sprawę z tego, że jesteśmy na jednej łodzi, wszyscy krusi i zdezorientowani, ale jednocześnie ważni i niezbędni, wszyscy wezwani do tego, by wiosłować razem, wszyscy potrzebujący wzajemnego pocieszenia"".
""Boże wszechmogący i miłosierny, popatrz na naszą bolesną sytuację, pociesz swoje dzieci i otwórz nasze serca na nadzieję, abyśmy poczuli pośród nas Twoją obecność jako Ojca"" - podkreślił papież.
Zawierzył świat Bogu mówiąc: ""Z tej kolumnady, która obejmuje Rzym i świat, niech zstąpi na was, jak pocieszający uścisk, błogosławieństwo Boże. Panie, pobłogosław świat, daj zdrowie ciałom i pocieszenie sercom"".
""Wzywasz nas, byśmy się nie lękali. Ale nasza wiara jest słaba i boimy się. Ale Ty, Panie, nie zostawiaj nas na łasce burzy"" - prosił papież.
Franciszek przy biciu dzwonów bazyliki Świętego Piotra udzielił monstrancją błogosławieństwa Urbi et Orbi oraz odpustu zupełnego.
Nowy numer „Gościa Niedzielnego”. Jak go zdobyć, nie wychodząc z domu?
W najnowszym „Gościu Niedzielnym”: Znak chwały, znak nadziei. W tym roku zasłona na krzyżu nabrała nowego znaczenia.  
  1
Papieska modlitwa o ustanie pandemii koronawirusa
Papież zawierzył świat Bogu, mówiąc: ""Z tej kolumnady, która obejmuje Rzym i świat, niech zstąpi na was, jak pocieszający uścisk, błogosławieństwo Boże. Panie, pobłogosław świat, daj zdrowie ciałom i pocieszenie sercom"". Franciszek przy biciu dzwonów bazyliki Świętego Piotra udzielił monstrancją błogosławieństwa Urbi et Orbi oraz odpustu zupełnego. Zdjęcia: PAP  
OCEŃ TEN ARTYKUŁ
1 2 3 4 5",JAROSŁAW DUDAŁA /KAI/PAP,DODANE 27.03.2020 19:55,,"TAGI:
ikona salus populi romani koronawirus papież franciszek plac św. piotra urbi et orbi",https://www.gosc.pl/doc/6233096.Papiez-blagal-o-powstrzymanie-pandemii
Kard. Nycz: Przyszłość Kościoła to nie tylko kwestia pandemii,"Przyszłość Kościoła to nie jest tylko kwestia pandemii, która ""zważyła wiarę ludzi"" pokazując, na ile była ona głęboka oraz przyspieszyła pewne procesy. Potrzeba zmiany myślenia o parafii i docenienia roli ruchów i wspólnot w Kościele - powiedział PAP metropolita warszawski kard. Kazimierz Nycz.
W poniedziałek w Łodzi rozpocznie się 387. Zebranie Plenarne Konferencji Episkopatu Polski. Głównym tematem obrad będą wyzwania duszpasterskie Kościoła w Polsce.
Nawiązując do obecnej sytuacji w kraju i na świecie w rozmowie z PAP kard. Nycz powiedział, że pandemia wszystkich zaskoczyła, stając się czasem próby dla wielu środowisk, w tym także dla Kościoła. Przyznał, że ma ona zarówno pozytywne, jak i negatywne konsekwencje.
Pierwsze dwa miesiące wyraźnie pokazały np. rodzinie - jakie są jej mocne i słabe punkty. ""W jednym momencie dokonało się zatrzymanie naszego biegu i okazało się, że człowiek ma czas dla siebie, dla najbliższych, dzieci - nawet ma go bardzo dużo. Jest tylko pytanie - czy jest się przygotowanym, aby go wykorzystać"" - zwrócił uwagę kard. Nycz.
Metropolita warszawski zauważył, że czas pandemii uruchomił, a niekiedy nawet mocno przyspieszył wiele procesów. Wspomniał m.in. o szeroko rozumianym wykorzystywaniu nowych technologii zarówno na płaszczyźnie biznesowej, jak i w codziennym życiu, np. dużo szersze wykorzystywanie internetu, czy pozytywnie rozumiana zdalność.
""Oczywiście trzeba mieć świadomość, że wszystkiego nie uda się zrobić zdalnie"" - dodał.
""Sporym problemem w Polsce była kwestia pracy kobiet, które spodziewały się potomstwa oraz tych, które już urodziły dzieci. Wiele z nich nie miało szansy na pogodzenie macierzyństwa z obowiązkami zawodowymi. Tymczasem pandemia pokazała nam możliwość łączenia obu ról społecznych. Można więc mieć nadzieję, że wyjściem z impasu będzie dla wielu kobiet praca zdalna, dzięki której będą mogły łączyć wychowanie dzieci z pracą zawodową"" - powiedział kard. Nycz.
Zwrócił uwagę, że sporym wyzwaniem jest obecnie także kwestia wiarygodności przekazu, który dorośli kierują w stronę młodego pokolenia.
Powiedział, że czas lockdownu uzmysłowił także wielu duchownym, jak ważnym darem jest wspólnota wiary, która gromadzi się wokół ołtarza. ""Msza św. odprawiana w pustym kościele - to było dla mnie doświadczenie traumatyczne i wiele uczące"" - wyznał kard. Nycz. W jego ocenie ""pandemia zważyła wiarę ludzi pokazując, na ile była ona głęboka"". ""Pewnym miernikiem jest głód eucharystii. Ci, którzy mieli pogłębione rozumienie mszy św. i pracowali nad swoją relacją z Bogiem - już wrócili do świątyń i uczestniczą w liturgiach. Natomiast pytanie, co będzie z tymi, u których obecność w świątyni była podyktowana jedynie względami tradycji, czy jak niektórzy mówią - kulturowymi. Czy nie okażą się, że wystarczy im msza św. przed telewizorem. Tego na ten moment nikt z nas nie potrafi dokładnie zbadać"" - powiedział kard. Nycz.
Metropolita warszawski podkreślił, że przyszłość Kościoła to nie jest tylko kwestia pandemii. ""To jest moment, który zmusił nas do refleksji i trzeba wyciągnąć właściwe wnioski. Nie ulega wątpliwości, że Kościół w wymiarze parafii i diecezji wymaga poważnego namysłu"" - oświadczył kardynał.
Powiedział, że drogę działania wyznacza wydany przez Kongregację ds. Duchowieństwa dokument ""Nawrócenie duszpasterskie wspólnoty parafialnej w służbie misji ewangelizacyjnej Kościoła"".
""Funkcjonujące w Polsce przez dziesięciolecia statyczne ujęcie parafii już się skończyło, nawet na terenach wiejskich. Tymczasem zapomnieliśmy, że cały Kościół ze swojej natury jest misyjny. Nie dotyczy to tylko tych, którzy pojadą do Afryki, czy Ameryki Południowej, ale każdego ochrzczonego oraz każdej wspólnoty - w tym również parafii. Nie może ona czekać, aż ludzie sami przyjdą do Kościoła"" - podkreślił hierarcha.
Nawiązując do nowego Dyrektorium Katechetycznego Kościoła w Polsce kard. Nycz zaznaczył, że ""katecheza, jako forma głoszenia Słowa Bożego w Kościele, najpierw powinna być katechezą dorosłych, a wśród dorosłych - katechezą rodziców, dopiero razem z rodzicami katechezą dzieci i młodzieży"". ""Próba udowodnienia, że będziemy uczyć dzieci bez rodziców, czasem wbrew rodzicom, a nawet poprzez dzieci nawracać rodziców - jest złudna. Nie chodzi bowiem o to, aby uczyć rodziców, a dzieci - jak Jezus - tylko błogosławić, ale aby złapać właściwe proporcje między katechezą dorosłych, a katechezą dzieci"" - powiedział kard. Nycz.
Przyznał, że jest to trudne zadanie. ""Nawet w czasach komunizmu mieliśmy więcej dzieci na katechezie, niż rodziców w Kościele. Tymczasem wychowanie religijnie dzieci jest obowiązkiem rodziców. Kościół ma jedynie wspierać, pomagać rodzicom, a nie ich zastępować"" - podkreślił kard. Nycz.
W ocenie hierarchy - tradycyjny model parafii, w którym jest pięknie sprawowana liturgia, jest już niewystarczający. ""Trzeba odpowiedzieć sobie na pytanie, jak wychodzić z przesłaniem Ewangelii do tych, których nie ma w kościele. W związku z tym, moim zdaniem, trzeba znaleźć nowe formy, które sprawią, że ci, którzy tworzą parafie, będą nieśli świadectwo wiary w duchu misyjnym i ewangelizacyjnym poprzez swoją pracę i życie rodzinne"".
Kard. Nycz powiedział, że szkołami apostołów są dziś nie grupy parafialne, które gromadzą przeważnie osoby głęboko wierzące, ale ruchy i stowarzyszenia, w których formacja trwa kilka, a nawet kilkanaście lat - dając ludziom możliwość pójścia w głąb, a później posyłając ich w świat.
""Bez takich wspólnot jak np. Ruch Światło-Życie, Droga Neokatechumenalna, czy Odnowa w Duchu Świętym parafia nie ma rąk, nie ma narzędzia do misyjności i do ewangelizacji"" - powiedział kard. Nycz.
Zwrócił uwagę, że coraz częściej Kościół będzie miał do czynienia z parafiami personalnymi - czyli z wyboru, a nie terytorialnymi. ""Czymś naturalnym jest to, że ludzie szukają odpowiedniej dla nich propozycji duszpasterskiej. W związku z tym najważniejsza zmiana w Kościele jest jeszcze przed nami i dotyczy propozycji duszpasterskich w każdej wspólnocie parafialnej"" - stwierdził.
Powiedział, że pandemia pokazała, iż pewnych rzeczy nie uda się zrobić w internecie, np. wtajemniczenie w modlitwę, czy we wspólnotę.
""Można tam zrobić sporo, jeśli chodzi o tzw. preewangelizację, ewangelizację, o wiedzę religijną, natomiast wtajemniczenia i katechezy w dosłownym znaczeniu, które jest przyjęciem Słowa Bożego i daniem odpowiedzi w życiu, nie uda się zrobić zdalnie"" - zaznaczył kard. Nycz.
1",,DODANE 04.10.2020 08:25,PAP,"TAGI:
epidemia kościół pap zdrowie",https://www.gosc.pl/doc/6556534.Kard-Nycz-Przyszlosc-Kosciola-to-nie-tylko-kwestia-pandemii
Watykan: Maj miesiącem modlitwy o ustanie pandemii,"Zgodnie z gorącym życzeniem Ojca Świętego, maj będzie poświęcony maratonowi modlitewnemu pod hasłem: „Kościół modlił się nieustannie do Boga (Dz 12, 5)” – poinformowała Papieska Rada ds. Krzewienia Nowej Ewangelizacji.
Podkreślono, że inicjatywa ta obejmie w sposób szczególny wszystkie sanktuaria świata, aby stały się miejscami krzewienia odmawiania różańca wśród wiernych, rodzin i wspólnot i wybłagały zakończenie pandemii.
Trzydzieści sanktuariów, rozsianych po całym świecie, poprowadzi modlitwę maryjną, która będzie transmitowana na żywo na oficjalnych kanałach Stolicy Apostolskiej codziennie o godz. 18.00 (czasu rzymskiego).
Papież Franciszek rozpocznie tę wielką modlitwę 1 maja, a zakończy ją 31 maja – poinformowała Papieska Rada ds. Krzewienia Nowej Ewangelizacji.
1",,DODANE 21.04.2021 17:10,KAI,"TAGI:
maj modlitwa modlitwa o ustanie pandemii",https://www.gosc.pl/doc/6824267.Watykan-Maj-miesiacem-modlitwy-o-ustanie-pandemii
Bóg ukryty,"Zamknięcie nas w domach na czas pandemii było wyzwaniem na wielu płaszczyznach, w tym życia Kościoła.
Tu naprawdę nie było łatwo rozstrzygać, jak się zachować i jakie decyzje podjąć. Jeżeli bowiem życie wieczne jest dla nas, jako wierzących, najważniejsze, a zgodnie z obowiązującym prawem najważniejsze dla wszystkich pasterzy powinno być zbawienie dusz wiernych, to wnioski nasuwały się same: należy zadbać, by wierni wciąż mieli dostęp do sakramentów. Z drugiej strony nie można było sobie pozwolić na absolutnie żadne zaniedbania, które mogłyby narażać tych wiernych na zachorowanie, a społeczeństwa – na rozprzestrzenianie pandemii. To był rodzaj rozdarcia, nieoczekiwanego, nikt nie był na nie przygotowany. Ani duszpasterze, ani wierni. Potrzeba więc było salomonowej wręcz mądrości i roztropności u pierwszych oraz ogromnego zaufania u drugich. Myślę, że zdaliśmy ten egzamin. Pojawiały się, co prawda, nieporozumienia czy wręcz niedopuszczalne pomyłki. Jak choćby ta „profesorska”, kiedy biskup miejsca musiał interweniować, gdy utytułowany teolog twierdził, że „Pan Jezus” (miał na myśli konsekrowaną Hostię) „nie zaraża”. Paradoksalnie kilka tygodni później duszpasterze jednej z tamtejszych parafii apelowali do wiernych, którzy byli na Mszy św. i przystąpili do Komunii, aby zgłosili się do sanepidu. Po raz kolejny sprawdziła się teza, że emocje nie są dobrym doradcą. Potrzebne są wiedza i odpowiedzialność. A z tymi bywa różnie. Tym bardziej że w sferze wiary, bardzo osobistej, o wiele częściej kierujemy się emocjami i przyzwyczajeniami niż wiedzą. Pamiętam starszą panią, która z oburzeniem reagowała na dyspensy. Piątek, w którym diecezjanie za sprawą decyzji biskupa mogli zjeść mięso, nie mieścił się jej w głowie. Nie wiem, czy źródłem jej zachowań była miłość do cierpiącego Chrystusa, czy raczej przyzwyczajenie. Nie mnie to oceniać. Tak samo jak nie zamierzam oceniać tych, którzy przez lata nie potrafili zaakceptować żonatych nadzwyczajnych szafarzy Komunii św., diakonów stałych czy przyjmowania Komunii na rękę. Nie znaczy to bynajmniej, że jako Kościół nie mamy obowiązku prowadzenia permanentnej formacji, w trakcie której wytłumaczymy wszystkim, dlaczego sakrament małżeństwa nie bezcześci (a wielu tak to widzi) Eucharystii, tak samo jak nie robi tego wybór przyjęcia jej na rękę. Idąc za ciosem, prezentujemy w bieżącym numerze „Gościa Niedzielnego” nauczanie dotyczące realnej obecności Jezusa Chrystusa w Eucharystii, nieprzypadkowo zresztą – obchodzimy w tym tygodniu uroczystość Bożego Ciała. Czy hostia (mieszanina mąki i wody, upieczona jak chleb), która zostaje przemieniona na ołtarzu w Ciało Chrystusa, jest wciąż mieszaniną mąki i wody? A jeśli tak, to dlaczego nazywamy ją Ciałem? Trudna to nauka, po wielokroć mówiono o niej, że jest nie do pojęcia ludzkim umysłem. Od wieków w Kościele próbowano ją zgłębić oraz (przede wszystkim!) opisać zrozumiałym językiem. Mało komu się udało. Ale się udało. Nie możemy zapomnieć, że nawet jeśli czegoś nie rozumiemy, a może zwłaszcza wtedy, pozostaje zaufanie...•
1
OCEŃ TEN ARTYKUŁ
1 2 3 4 5",KS. ADAM PAWLASZCZYK,DODANE 11.06.2020 00:00,GN 24/2020,,https://www.gosc.pl/doc/6346261.Bog-ukryty
"Abp Ryś: Teraz nie jest czasem pandemii, ale jest czasem łaski!","Kochajcie Kościół taki, jaki jest! Kochajcie Kościół taki, jaki jest w swoim grzechu, jaki jest w swojej słabości. Siebie samych nazywajcie Kościołem. Utożsamiajcie się z Nim. Wtedy Pan was pośle do świata! – mówił abp Ryś w trzecim dniu Rekolekcji dla Łodzi, które w tym roku są transmitowane on-line na stronie Archidiecezji Łódzkiej.
W homilii, podczas Eucharystii, odnosząc się do II pieśni cierpiącego Sługi Jahwe z pierwszego czytania arcybiskup Grzegorz zauważył, że Bóg chce nas pocieszyć, a my wszyscy oczekujemy tej pociechy od Boga. ""Przeżywamy taki czas, kiedy oczekujemy pociechy od Niego. Pociecha przychodzi z osobą, którą Bóg nam daje ze Sługą Pana, którego Bóg posyła. Pociecha – pokrzepienie - bierze się w naszym życiu z tego, że nie jestem sam, że staje przy mnie ktoś, kto jest mocny, kto może brać mnie w obronę, na kim mogę się oprzeć"" – podkreślił łódzki pasterz.
Zwrócił również uwagę na to, że Bóg nadając imię Słudze Jahwe - nadał Mu imię Izrael – Lud Boga. ""Macie tak na imię? Macie na imię Kościół? Nie wystarczy mieć na imię… . bo to zbyt mało! Jestem Kościołem, to nie znaczy, że chodzę do Kościoła, ale to oznacza, że jestem Nim, tworzę Go, buduję Go, biorę za Niego odpowiedzialność, identyfikuję się z Nim do samego końca. Twoje imię jest Izrael. Twoje imię jest Kościół. Kiedy utożsamię się z Kościołem, wówczas mogę zostać posłany do świata"" – zaznaczył kaznodzieja.
Po zakończeniu Eucharystii ksiądz arcybiskup wygłosił konferencję w ramach Rekolekcji dla Łodzi. Tym razem rozważanie oparte zostało o 2 List do Koryntian (2 Kor. 5. 17- 6.2.) i podzielone zostało na dwie części ukazujące dwa dary Boga.
- Bóg w Chrystusie pojednał nas ze sobą. Zostaliśmy pojednani przez Chrystusa, kiedy byliśmy Jego nieprzyjaciółmi. Bóg kocha swoich nieprzyjaciół, Bóg kocha mnie. A kiedy jestem Jego nieprzyjacielem, otrzymuję od Boga ofertę już dokonanego pojednania. Bóg wybacza, kiedy ja jeszcze nie mam ochoty na żal, kiedy nie mam najmniejszej ochoty na nawrócenie, to On mnie jedna ze sobą przez krew swojego Syna. To jest miłość bezwarunkowa, to jest oferta dla mnie! – podkreślił abp Grzegorz.

- Bóg zlecił nam posługę jednania. Posługa jednania jest zlecona całej wspólnocie wierzących, napisał Jan Paweł II. We wspólnocie wierzących, w szczególny sposób, posługa jednania jest zlecona apostołom Jezusowym wysłannikom. Żeby było jasne, to co mówię nie jest przeciwko sakramentalnej spowiedzi i posłudze księży w Kościele, ale też nie jest tak, że całe dzieło jednania, jakie dokonuje Bóg i ofiaruje człowiekowi w Jezusie Chrystusie, jest wyłącznie zebrane w tym kanale łaski jakim jest życie sakramentalne w Kościele. Czy my wypełniamy posługę jednania jako Kościół, jako cała wspólnota wierzących? – pytał łódzki pasterz.
Przed zakończeniem łódzki pasterz zachęcił wszystkich uczestniczących w rekolekcjach, aby nie mogąc uczestniczyć fizycznie w sakramencie pokuty przed świętami przez medytację nad swoimi grzechami i modlitwę wzbudzili w sobie doskonały żal za grzechy oraz przyjęli łaskę odpustu zupełnego, którego Ojciec Święty Franciszek udzielił wszystkim na czas trwania pandemii.
Jutro czwarty i ostatni dzień tegorocznych wielkopostnych Rekolekcji dla Łodzi. Msza święta transmitowana on-line na kanale YouTube Archidiecezja Łódzka oraz stronie www.archidiecezja.lodz.pl już o godz. 18:30, a po jej zakończeniu ostatnia nauka rekolekcyjna.
    1",KS. PAWEŁ KŁYS,DODANE 08.04.2020 08:10,,"TAGI:
abp grzegorz ryś grzech imię kościół pandemia spowiedź sługa jahwe łaska żal doskonały",https://www.gosc.pl/doc/6249014.Abp-Rys-Teraz-nie-jest-czasem-pandemii-ale-jest-czasem-laski
Republika Środkowej Afryki. Myją ręce przed wejściem do kościoła,"Tarnowski misjonarz ks. Krzysztof Mikołajczyk pisze o aktualnej sytuacji w kraju w związku z pandemią koronawirusa.
Ks. Krzysztof Mikołajczyk głosi Ewangelię w Republice Środkowoafrykańskiej od września 2009 r. 
Jest obecnie proboszczem w parafii katedralnej w Bouar, gdzie biskupem jest nasz rodak ks. Mirosław Gucwa. W swoim liście opisuje aktualną sytuację w związku z koronawirusem w tym kraju. 
 ""A gonda Jesus Christ!
Piszę z Republiki Środkowoafrykańskiej, aby w kilku słowach przedstawić sytuację pandemii u nas. Kiedy z mediów dowiedzieliśmy się o epidemii wywołanej koronawirusem, która przerodziła się później w pandemię, cieszyliśmy się początkowo, że wysoka temperatura zabija wirusa, więc u nas, w Afryce nie przeżyje. Później jednak okazało się, iż kolejne kraje afrykańskie są również zarażone wirusem i wtedy było już dla nas jasne, że tutaj pandemia również dotrze, co też się stało.
14 marca odkryto pierwszy w naszym kraju przypadek osoby zarażonej wirusem. Przyleciała z Włoch, co spowodowało, że wśród ludzi zaczęto oskarżać białych o przywiezienie choroby. Jednak kilka dni później również po przylocie samolotu z Europy odkryto wirusa u osoby czarnoskórej, więc oskarżenia ucichły. Na dzień dzisiejszy jest pięć osób, u których stwierdzono obecność wirusa i jak już mówiłem, są to osoby przybyłe z zewnątrz. Jak wszędzie, pierwsza reakcja na przypadki osób zarażonych to kwarantanna i pełna izolacja takiej osoby (póki co nie ma ofiar). Do dzisiejszego wieczora władze kraju mówiły o prewencji takiej jak mycie rąk, nie podawanie ręki na powitanie, unikanie większych zgromadzeń, ale nie było oficjalnego stanowiska.
Od dzisiejszego wieczoru (26.03) wprowadzono restrykcje: zamknięto wszystkie szkoły i uniwersytet, zawieszono ceremonie, w tym religijne z ograniczeniem do 15 osób, zamknięto wszystkie bary, zabroniono spotykania się w grupach większych niż 15 osób, zamknięto również lotnisko, dla osób z potwierdzonym zakażeniem wymagana jest kwarantanna, są obostrzenia w przemieszczaniu się, szczególnie jeśli chodzi o przyjazd z prowincji do stolicy.
Na obecną chwilę leczenie osoby zarażonej, jest możliwe w stolicy - Bangi (pierwsza osoba jest już wyleczona) i myślę, że w innych ośrodkach zdrowia, gdzie jest dostęp do chlorokiny, też będzie to możliwe, jeśli zajdzie taka potrzeba. Problemem może być wykonywanie testów, bo wykonuje je, jak na razie, jeden ośrodek w stolicy - „Institut Pasteur”. Z tego, co widać, ludzie nie bardzo sobie zdają sprawę z zagrożenia, np. od kilku dni mówi się o nie podawaniu ręki na powitanie, ale prawie nikt tego nie respektuje. Nawet osoby odpowiedzialne, mówiące o tym, aby ręki nie podawać, same tuż po przekazaniu tej informacji podchodzą do zgromadzonych i podają rękę, jakby nic nie mówiły minutę temu. Co jest pozytywne, to fakt, że ludzie starają się myć ręce przed wejściem do kościoła i innych instytucji, szczególnie jeśli ustawione są przy wejściu pojemniki z wodą i środkami dezynfekującymi.
Warto zaznaczyć, że dyscyplina izolacji w naszych warunkach będzie bardzo trudna lub wręcz niemożliwa. Po pierwsze dlatego, że ludzie muszą się przemieszczać aby przeżyć. Nie ma lodówek, więc wszystko trzeba kupić na rynku, a tam jak wszędzie dużo ludzi. Nie ma wodociągów, więc po wodę trzeba iść albo do rzeki, albo do strumyka, albo do studni, a tam dużo ludzi. Nie ma pralek, więc trzeba iść wyprać ubrania, najczęściej do rzeki lub strumyka, a tam dużo ludzi. Po drugie, kultura afrykańska nie dopuszcza izolacji. Po trzecie, jeśli ktoś umrze, to cała rodzina i cała wioska musi! przyjść na pogrzeb.
Jeśli chodzi o nasze życie religijne, to biskup Mirosław już zapowiedział, że będziemy regularnie transmitować msze przez radio diecezjalne, więc kto zechce, wirtualnie może uczestniczyć. Katecheza, droga krzyżowa i inne spotkania, czy rekolekcje, muszą być na ten czas zawieszone. W naszych warunkach transmisja telewizyjna, czy internetowa nie wchodzi w grę, gdyż ludzie nie mają telewizji w domach, a internet też nie jest popularnym środkiem komunikacji. To tyle informacji na dzień dzisiejszy (27 marca). Postaram się informować, jeśli Bóg pozwoli. Pamiętamy w modlitwie i o nią prosimy"".
ks. Krzysztof Mikołajczyk
1
OCEŃ TEN ARTYKUŁ
1 2 3 4 5",WYDZIAŁ MISYJNY,DODANE 28.03.2020 11:39,,"TAGI:
koronawirus ks. krzysztof mikołajczyk republika środkowej afryki",https://www.gosc.pl/doc/6233962.Republika-Srodkowej-Afryki-Myja-rece-przed-wejsciem-do-kosciola
,,,,,,https://www.gosc.pl/relacja-na-zywo/5ec6a8.Koronawirus-w-Polsce-i-na-swiecie
Pandemia nie zmniejszyła w Polsce zainteresowania adoracją Najświętszego Sakramentu w kościołach,"Pandemia nie zmniejszyła w Polsce zainteresowania adoracją Najświętszego Sakramentu w kościołach. Coraz częściej zaczęły pojawiać się osoby młode i w wieku średnim - powiedział PAP inicjator całodobowej adoracji w kościele św. Józefa na warszawskim Kole ks. dr Jan Sikorski.
Poza liturgią eucharystyczną Kościół otacza czcią Najświętszy Sakrament, czyli konsekrowaną Hostię.
""Eucharystyczna obecność Chrystusa zaczyna się w chwili konsekracji i trwa, dopóki trwają postacie eucharystyczne. Cały Chrystus jest obecny w każdej z tych postaci i cały w każdej ich cząstce, a więc łamanie chleba nie dzieli Chrystusa"" - wskazuje Katechizm Kościoła Katolickiego.
Papież Paweł VI w encyklice ""Mysterium fidei"" z roku 1965 zaznaczył, że ""kult uwielbienia, należny sakramentowi Eucharystii, okazywał zawsze i okazuje Kościół katolicki nie tylko w czasie obrzędów mszy św., ale i poza nią, przez jak najstaranniejsze przechowywanie konsekrowanych Hostii, wystawianie ich do publicznej czci wiernych i obnoszenie w procesjach wśród radości tłumnie zebranego ludu"".
""Obcowanie z Chrystusem w milczeniu i kontemplacji nie oddala nas od współczesnych ludzi, ale przeciwnie - uwrażliwia nas i otwiera na ich radości i smutki, rozszerza nasze serca, by mogły ogarnąć cały świat. Uczy nas solidarności z braćmi w człowieczeństwie, zwłaszcza z najmniejszymi, którzy są umiłowanymi Pana. Przez adorację chrześcijanin przyczynia się w tajemniczy sposób do radykalnej przemiany świata i do owocowania Ewangelii"" - wskazał papież Jan Paweł II w liście z 28 maja 1996 r. do bp Liege Alberta Houssiau z okazji 750-lecia Święta Bożego Ciała.
""Podczas adoracji Jezusa Eucharystycznego stajemy wobec Boga, którego można wskazać wręcz palcem"" - powiedział PAP ks. dr Krzysztof Filipowicz z UKSW.
Zaznaczył, że ""adoracja jest z jednej strony oddaniem czci Bogu, a z drugiej promocją człowieka, ponieważ pozwala mu wyciszyć się, wsłuchać się w siebie, spowolnić szalony bieg świata, przywrócić utraconą jedność z Bogiem, gdy ten świat staje się coraz bardziej zatomizowany i rozproszony"".
""Adoracja w końcu pozwala nam wrócić do świata sprzed Bożego oblicza i patrzeć na wszystko nowymi oczyma, podobnie jak nowe oczy uzyskał św. Tomasz Apostoł, gdy patrząc na zmartwychwstałego zawołał w zachwyceniu: +Pan mój i Bóg mój!+"" - powiedział duchowny. Jak dodał, adoracja stwarza człowiekowi sytuację bardziej uprzywilejowaną niż Apostołom.
Od XVI w. przyjęła się w Kościele praktyka czterdziestogodzinnej adoracji Najświętszego Sakramentu. Wprowadził ją do Mediolanu św. Karol Boromeusz w roku 1520. Św. Filip Nereusz propagował ją w Rzymie od roku 1548. Św. Kajetan (+ 1547) propagował ten zwyczaj przez swój zakon teatynów. Papież Klemens VIII rozszerzył tę praktykę na wszystkie kościoły rzymskie w roku 1592.
Dzisiaj praktyka ta znana jest w całym Kościele. Z roku na rok widać w ostatnich latach wzrost liczby świątyń i kaplic, w których trwa całodzienna lub kilkugodzinowa adoracja Najświętszego Sakramentu. Najczęściej jest po porannej mszy św. do wieczornej.
Pierwszym kościołem parafialnym w Polsce, w którym rozpoczęła się całodobowa adoracja Najświętszego Sakramentu była w roku 1986 świątynia św. Józefa Oblubieńca NMP w Warszawie na Kole. ""To było moje ciche marzenie, kiedy objąłem pierwszą parafię. Chciałem, żeby kościół był otwarty dla ludzi, żeby o każdej porze mogli przyjść, pomodlić się. Początkowo adoracja była do północy, ale szybko okazało się, że są chętni czuwać także w nocy"" - wspomina po 35 latach ks. dr Jan Sikorski honorowy kapelan ""Solidarności"" regionu Mazowsze i wieloletni naczelny kapelana Więziennictwa RP.
Powiedział, że zgłosiło się kilkaset osób do adoracji. Niektórzy nawet z drugiego końca miasta, czy spoza Warszawy, np. z Legionowa. ""Ustawiliśmy, więc grafik dyżurów i ludzie z radością przychodzili. Następnie powstało także bractwo adoracyjne, które było okadzają do formacji duchowej"" - dodał.
Zwrócił uwagę, że nawet czas pandemii nie spowodował zmian. ""Wręcz przeciwnie. Ludzie starsi nie mogli przychodzić z obawy o zdrowie, więc zaczęli zgłaszać się młodzi i wieku średnim, tak, że nieustanna adoracja Najświętszego Sakramentu nie została przerwana"" - powiedział ks. dr Sikorski.
Podkreślił, że adoracja ożywiła życie parafialne i zintegrowała całą wspólnotę. ""Zaczęły powstawać nowe ruchu, wspólnoty. Istniejące już stawały się coraz bardziej dynamiczne. Ludzie byli gotowi nagazować się różne dzieła parafialne"" - zauważył ks. dr Sikorski. Wspomniał, że istnieje także specjalna księga ze świadectwami łask, które ludzie otrzymali na adoracji Najświętszego Sakramentu.
W ocenie duchownego - coraz większe zainteresowanie adoracją wśród ludzi młodych wynika z coraz większego szumu informacyjnego, dynamiki codziennego życia. ""Człowiek potrzebuje zatrzymać się, nabrać dystansu do tego, co przeżywa, co go otacza, a łaska Boża działa"" - powiedział ks. dr Sikorski.
Od października 2018 roku w Warszawie nieustanna adoracja Najświętszego Sakramentu trwa także w kościele p.w. Matki Bożej Jerozolimskiej na Powiślu prowadzonym przez Monastyczne Wspólnoty Jerozolimskie.
W Kościele istnieją zakony, założone jedynie w celu nieustannej adoracji Chrystusa w Najświętszym Sakramencie. W Polsce są trzy - zakon Benedyktynek-Sakramentek, sprowadzony do Warszawy w wieku XVII; siostry Franciszkanki od Najświętszego Sakramentu (Ubogie Klaryski od Wieczystej Adoracji) sprowadzone do Gniezna z Francji w roku 1871; oraz siostry Eucharystki.
Pierwszym miejscem, w którym na ziemiach polskich rozpoczęła się wieczysta adoracja był w roku 1653 klasztor Mniszek Benedyktynek od Nieustannej Adoracji Najświętszego Sakramentu (tzw. Benedyktynki Sakramentki). Kolejnym było powstałe przy klasztorze Klarysek od Wieczystej Adoracji w Kętach w roku 1910 - Sanktuarium Wieczystej Adoracji Najświętszego Sakramentu. Następnie po II wojnie światowej w 1946 zakon Klarysek od Wieczystej Adoracji otworzył trzy klasztory: w Bydgoszczy, w Kłodzku oraz w Ząbkowicach Śląskich.
W drugiej połowie XIX w. narodziła się także praktyka organizowania kongresów eucharystycznych. Pierwszy Międzynarodowy Kongres Eucharystyczny odbył się w Lille w 1881 roku z inicjatywy Marii Tamisier. Ostatni taki Kongres, pięćdziesiąty w historii, odbył się w 2012 r. w Dublinie. Najbliższy zaplanowany jest na wrzesień br. i ma odbyć się w Budapeszcie. Pierwotnie miał odbyć się we wrześniu 2020, ale z powodu pandemii został przełożony.
Na kongresy papież wysyła swojego legata lub sam w nich uczestniczy. Oprócz kongresów międzynarodowych odbywają się kongresy narodowe, prowincjonalne, diecezjalne. 
1",,DODANE 03.06.2021 08:50,PAP,"TAGI:
adoracja kościół pap święto",https://www.gosc.pl/doc/6899374.Pandemia-nie-zmniejszyla-w-Polsce-zainteresowania-adoracja
Bp Davies: W czasie pandemii szukajmy pomocy u św. Józefa,"W czasie kryzysu Kościół może szukać niezawodnej pomocy u św. Józefa – powiedział Radiu Watykańskiemu bp Mark Davies ordynariusz diecezji Shrewsbury w zachodniej Anglii.
Wczoraj zawierzył on temu świętemu wszystkich swoich wiernych. Św. Józef uczy nas bowiem jak przetrwać czas próby i odkrywać Boży zamysł pośród niepokojących wydarzeń i wielu sprzeczności.

Rozmawiając z Radiem Watykańskim, bp Davies zauważył, że wydarzenia związane z pandemią koronawirusa były i są dla Anglików dotkliwym ciosem. W takich okolicznościach nie wystarczą jedynie rozwiązania czysto techniczne. Trzeba też wskazywać na środki nadprzyrodzone, takie jak opieka św. Józefa. Ludzie tego szukają i potrzebują – mówi bp Davies.
„Najdotkliwszą próba dla wielu wiernych było długotrwałe pozbawienie dostępu do Eucharystii. Ludzie szukali innych alternatyw, Mszy w internecie, ale pozostało w nich poczucie głębokiego niedostatku, głód Eucharystii. Również dziś sprawujemy liturgię z uwzględnieniem wielu restrykcji, które przypominają nam, że ten wyjątkowy okres pandemii jeszcze się nie skończył. Wśród naszych wiernych nadal jest wielu ludzi, którzy pozostają odizolowani, samotni. Ponadto na skutek pandemii wiele rodzin doświadcza trudności finansowych. Wiele rodzin obawia się o swoją przyszłość. Doświadczamy tak wielu sytuacji, z którymi nigdy dotąd się nie spotykaliśmy. Pojawiają się nowe wyzwania i pytania. Dlatego w tych czasach musimy iść od Józefa, którego modlitwa ma ogromną moc i który uczy nas rozeznawać, jak najlepiej odpowiedzieć na ten kryzys.“
1",,DODANE 29.09.2020 16:40,VATICANNEWS.VA,"TAGI:
pandemia koronawirusa pomoc św. józef",https://www.gosc.pl/doc/6548409.Bp-Davies-W-czasie-pandemii-szukajmy-pomocy-u-sw-Jozefa
Kościoły prawosławne i greckokatolickie obchodzą Wielkanoc,"W związku z pandemią koronawirusa większość wiernych świętuje w domach. ""Chrystus Zmartwychwstał! - to największy cud spośród wszystkich cudów i prawdziwy dowód Bożej Wszechmocy"" - napisali biskupi Polskiego Autokefalicznego Kościoła Prawosławnego.
Nad ranem w cerkwiach prawosławnych i greckokatolickich zakończyły się kilkugodzinne jutrznie paschalne i liturgie. Zwierzchnik Kościoła Prawosławnego w Polsce metropolita Sawa przewodniczył liturgii paschalnej w swej katedrze metropolitalnej św. Marii Magdaleny w Warszawie. Z kolei W katedrze św. Mikołaja w Białymstoku - stolicy województwa, w którym są największe w kraju skupiska prawosławnych - ordynariusz prawosławnej diecezji białostocko-gdańskiej abp Jakub.
Przed rozpoczęciem jutrzni najpierw do katedry w Warszawie, a stamtąd do wielu prawosławnych parafii w całym kraju, dotarł Św. Ogień z Bazyliki Grobu Pańskiego w Jerozolimie, po raz 11. przywieziony do kraju przez delegację polskiej Cerkwi. W związku z pandemią kronawirusa SARS-CoV-2 i wynikającymi z tego trudnościami, stało się to możliwe dzięki pomocy władz państwowych. Organizacją przywiezienia św. Ognia zajęło się nowo powołane „Bractwa Świętego Ognia”.
Analogicznie w Kościele greckokatolickim okres Zmartwychwstania rozpoczyna się w niedzielę rano procesją i jutrznią wielkanocną. Podczas nabożeństwa płaszczenica przenoszona jest na ołtarz, gdzie pozostanie do Wniebowstąpienia. Następnie odbywa się uroczysta Eucharystia. Na Podkarpaciu główne nabożeństwo rezurekcyjne w greckokatolickiej archidiecezji przemysko-warszawskiej odbyło się w archikatedrze św. Jana Chrzciciela w Przemyślu, a przewodniczył mu abp Eugeniusz Popowicz, metropolita przemysko-warszawski Kościoła Greckokatolickiego w Polsce.
W związku z pandemią koronawirusa większość prawosławnych i grekokatolików na Ukrainie świętuje obchodzoną w niedzielę Wielkanoc w domach. W pewnych regionach doszło jednak do złamania obowiązujących ograniczeń i ludzie zgromadzili się w cerkwiach.
O pozostawanie w domach podczas Świąt Wielkanocnych apelowali do Ukraińców przedstawiciele władz oraz zwierzchnicy: autokefalicznej Cerkwi Prawosławnej Ukrainy metropolita Epifaniusz i Ukraińskiego Kościoła Greckokatolickiego arcybiskup Swiatosław Szewczuk.
Zwierzchnik Ukraińskiej Cerkwi Prawosławnej Patriarchatu Moskiewskiego metropolita Onufry oświadczył z kolei, że wierni, którzy przyjdą na liturgię paschalną, będą mogli modlić się na zewnątrz cerkwi, ""przy zachowaniu wszystkich norm sanitarnych"". Nocne nabożeństwa były transmitowane online, w radiu i w telewizji.
1
OCEŃ TEN ARTYKUŁ
1 2 3 4 5",KAI/PAP,DODANE 19.04.2020 15:01,,,https://www.gosc.pl/doc/6267010.Koscioly-prawoslawne-i-greckokatolickie-obchodza-Wielkanoc
Załamanie międzypokoleniowe,"O powodach spadku religijności Polaków i funkcjonowaniu Kościoła w pandemii mówi redaktor naczelny Katolickiej Agencji Informacyjnej Marcin Przeciszewski.
Bogumił Łoziński: Najnowszy „Rocznik Statystyczny Kościoła Katolickiego w Polsce” podaje dane za 2020 r., a więc z okresu pandemii. Co one pokazują?

Marcin Przeciszewski: Pokazują m.in., że Kościół w Polsce, mimo restrykcji, potrafi dosyć dobrze przystosować się do czasów pandemii. Gdy w przestrzeni realnej obowiązywały duże ograniczenia, znaczna część działalności duszpasterskiej i liturgicznej została przeniesiona do przestrzeni wirtualnej. Kościół pokazał tu dużą elastyczność. Według danych z rocznika, w okresie najgłębszych restrykcji ponad 4 miliony wiernych oglądało Mszę św. w kilku telewizjach. Do tego trzeba dodać transmisje w internecie, które też były bardzo popularne. Można powiedzieć, że uczestnictwo w praktykach religijnych w okresie pandemii specjalnie się nie zmniejszyło, tylko było inaczej realizowane.
Dane z rocznika pokazują, że w ubiegłym roku spadła liczba udzielonych sakramentów chrztu, bierzmowania i małżeństwa, natomiast wzrosła liczba dzieci przystępujących do pierwszej Komunii św. Jak to wytłumaczyć?
To faktycznie interesujące. Można to wyjaśnić faktem, że o Pierwszej Komunii dziecka decydują rodzice, a o bierzmowaniu czy ślubie kościelnym sami młodzi. Spadek liczby osób przystępujących do bierzmowania, oprócz ograniczeń pandemicznych, może być jednym z symptomów spadku praktyk religijnych, który następuje wśród młodzieży. Ostatnie badania CBOS-u z sierpnia tego roku pokazują, że wśród starszego pokolenia systematycznie praktykujących jest ok. 40 procent, a wśród młodzieży 23 procent, czyli prawie o połowę mniej. Z kolei sakramentalne małżeństwo to decyzja na całe życie, a z podejmowaniem trwałych decyzji młodzi mają dziś wielki problem. Organizację ślubów bardzo utrudniła też pandemia.
Dlaczego polska młodzież w ostatnich latach tak gwałtownie porzuca praktyki religijne?
Jeśli porównamy religijność młodzieży w 1992 r. i obecnie, to mamy spadek niemal o 50 procent. Zaczyna się nowa epoka w historii Polski. Dotąd mieliśmy do czynienia z naturalnym międzypokoleniowym przekazem wiary. Od kilku lat ten przekaz zaczyna się załamywać. Przyczyn jest wiele, wskazałbym dwie. Na pewno kryzys rodziny. Co trzecie małżeństwo się rozpada, a przecież dom rodzinny jest środowiskiem przekazu wiary. Drugą jest oddziaływanie antyreligijnych nurtów silnie obecnych we współczesnej kulturze, przekazywanych szczególnie poprzez nowe formy komunikacyjne, jak internet czy sieci społecznościowe, z których korzysta właśnie młodzież. Tam obowiązuje zupełnie inny system pojęciowy od tego, jakim posługuje się Kościół. Obawiam się, że duża część młodych nie rozumie już tego, co mówi się w Kościele.
Przez blisko 30 lat wskaźniki religijności w Polsce malały, ale nie gwałtownie. Nie sprawdziły się opinie, że po otwarciu granic z Zachodem w 1989 r. szybko się zlaicyzujemy. Dlaczego ta szybka laicyzacja nie nastąpiła?
Tych 30 lat pokazało, że jako Polacy jesteśmy znacznie bardziej odporni na laicyzację niż społeczeństwa zachodniej Europy, które uległy masowej fali sekularyzacji w końcu XX wieku. Do niedawna byłem przekonany, że nie jest prawdziwa teza stawiana przez wiele szkół socjologicznych, iż modernizacja społeczeństwa czy wzrost poziomu życia nieuchronnie wiąże się z sekularyzacją. Miałem nadzieję, że Polska oraz inne kraje naszego rejonu, jak Ukraina czy Rumunia, pokażą, że zjawisko masowej sekularyzacji jest czymś charakterystycznym wyłącznie dla zachodniej Europy i że możliwe jest pogodzenie szybkiego rozwoju ekonomicznego z zachowaniem tradycji religijnej. Obecnie zastanawiam się, czy jednak nie pójdziemy drogą zachodniej Europy. Różne symptomy na to wskazują, ale za wcześnie, aby na to pytanie definitywnie odpowiedzieć.
Od 2018 r. sekularyzacja polskiego społeczeństwa zdecydowanie przyspieszyła. Dlaczego?
Nie ma na to jasnej odpowiedzi. Można wymienić kilka czynników. Na przykład nigdy dotąd nie mieliśmy tak szerokiej skali ujawnień skandali pedofilskich z udziałem duchownych. Niewątpliwie zachwiało to autorytetem Kościoła, a na ten autorytet szczególnie wrażliwe jest młode pokolenie. Potrzebny jest proces szybkiego oczyszczenia Kościoła oraz wprowadzenie odpowiednich rozwiązań instytucjonalnych i prawnych, które będą przed tymi przestępstwami chronić.
Zaszkodził też Kościołowi mocno nieprawdziwy, ale funkcjonujący w szerokich kręgach społecznych stereotyp mówiący o sojuszu ołtarza z tronem. Z tego powodu część wiernych związana z opozycją polityczną znacznie trudniej odnajduje swoje miejsce w Kościele. Stereotyp ten skutkuje także tym, że media związane z szeroko pojętą opozycją zaczęły traktować Kościół jako wroga, którego należy zniszczyć, tak jak się niszczy przeciwników politycznych. W konsekwencji mamy niespotykaną dotąd falę krytyki Kościoła w dużej części mediów, łącznie z sieciami społecznościowymi. A właśnie z nich korzysta młodzież. W jej świadomość zapada zdeformowany obraz Kościoła, na tyle odrażający, że pozostaje się od niego odciąć. Tym tłumaczyłbym charakterystyczny dla środowisk wielkomiejskich trend manifestacyjnego porzucania lekcji religii.
Z badań wynika, że w 1992 r. jako katolicy deklarowało się 94 procent naszego społeczeństwa, a w 2021 r. 87,4 procent. Odsetek regularnie praktykujących w 1992 r. wynosił prawie 70 procent, natomiast rok temu ok. 40 procent. Stajemy się niepraktykującymi katolikami?
W porównaniu z innymi krajami ten spadek jest znacznie wolniejszy. Obyczaj religijny jest wciąż znaczącym komponentem polskiej kultury, a społeczeństwo w niemal wszystkich generacjach jest mocno przywiązane do wiary. Poważny problem zaczyna się z młodzieżą. Te same badania mówią, że jako wierzący deklaruje się 70 procent młodych, a praktykuje zaledwie co piąty. Najmłodsze pokolenie zaczyna iść w innym kierunku. Jest to jedno z głównych wyzwań stojących przed wspólnotą katolicką w Polsce. •
1
OCEŃ TEN ARTYKUŁ
1 2 3 4 5",BOGUMIŁ ŁOZIŃSKI,DODANE 16.12.2021 00:00,GN 50/2021,"TAGI:
gość niedzielny kai rozmowa gościa",https://www.gosc.pl/doc/7271157.Zalamanie-miedzypokoleniowe
Kościół sprzeda nieruchomości by pomóc potrzebującym,"Do zachowania nadziei, solidarności i wzajemnej pomocy zachęcają hiszpańscy biskupi w bożonarodzeniowych listach. Skutki ekonomiczne pandemii dotykają coraz więcej rodzin. Kard. Antonio Cañizares jest gotów przeznaczyć majątek diecezjalny na pomoc potrzebującym.
„Najlepszymi i najbardziej autentycznymi życzeniami z okazji Bożego Narodzenia, jakie możemy złożyć innym, szczególnie w obecnej sytuacji pandemii, to pokazanie w słowach i gestach, że Bóg jest z nami, szczególnie z cierpiącymi i zranionymi na różne sposoby. Żywe świadectwo to Bóg, który zechciał urodzić się wśród najbardziej ubogich”.
Wobec kryzysu, do jakiego doprowadziła pandemia kard. Cañizares zapowiada, że archidiecezja Walencji sprzeda swoje nieruchomości, aby pomóc potrzebującym i ofiarom kryzysu. To jest „dowód i znak, że Bóg jest z nami, że nie opuszcza człowieka i nie zostawia go samego”. Do tego samego zachęca życie zakonne. „Bóg dał wszystko. Dlaczego nie możemy zrobić tego także i my?” Kard. Cañizares nawiązuje również do przyjętej kilka dni temu ustawy o eutanazji. „Jest to ustawa regulująca prawo, które nie istnieje”. W przyszłości będzie ona miała poważne konsekwencje i przyniesie wiele cierpienia.
„Pandemia przyniosła ciemność, niepokój, zamieszanie, ból i łzy po utracie najbliższych”, mówi kard. Carlos Osoro z Madrytu. „Nie może jednak usunąć z naszego życia ducha Bożego Narodzenia, który powinien objawić się w radości. Radość jest znakiem odróżniającym ucznia Chrystusa. Bóg nas kocha, jest z nami i przychodzi, aby dać nam swoje światło, pokój, miłość i swoje serce. Boże Narodzenie bez Jezusa jest niczym”.
Abp Francisco Javier Martínez podkreśla, że pandemia ujawniła wiele słabości, a nawet zła w społeczeństwie i w ludziach. Takim złem jest chciwość, która stała się „główną cnotą życia społecznego, niszcząc nasze człowieczeństwo tak samo, a może jeszcze bardziej niż sam wirus”. Pandemia ukazała też „znaki pięknego i dobrego człowieczeństwa, a szczególnie solidarność i wzajemną pomoc, świadomość, że wszyscy potrzebujemy się nawzajem”.
Do solidarności zachęca również kard. Juan José Omella z Barcelony. Kryzys wywołany pandemią pogłębia się coraz bardziej. Przykładem są coraz dłuższe tzw. „kolejki głodowe”, które ustawiają się w parafiach po żywność.
1",MAREK RACZKIEWICZ CSSR,DODANE 26.12.2020 14:01,VATICANNEWS.VA,,https://www.gosc.pl/doc/6667465.Kosciol-sprzeda-nieruchomosci-by-pomoc-potrzebujacym
"Przybywa rozwodów, ale w pandemii jest ich mniej","Wciąż znaczna część małżeństw w Polsce zawierana jest w ramach przynależności do Kościoła lub związku wyznaniowego, mniej zaś wyłącznie w urzędzie stanu cywilnego. Z roku na rok coraz więcej jest rozwodów, choć w czasie pandemii ich liczba spadła - wynika z danych opublikowanych przez Główny Urząd Statystyczny.
Dane o małżeństwach uwzględniają związki małżeńskie zawarte w formie przewidzianej prawem w urzędach stanu cywilnego. Od 1999 r. na mocy m.in. ustawy o stosunku Państwa do Kościoła Katolickiego w Rzeczypospolitej Polskiej oraz niektórych innych ustaw, w urzędach stanu cywilnego rejestrowane są także małżeństwa podlegające prawu wewnętrznemu Kościoła lub związku wyznaniowego — zawarte w obecności duchownego.
Małżeństwo zawarte w tej formie podlega prawu polskiemu i pociąga za sobą takie same skutki cywilnoprawne, jak małżeństwo zawarte przed kierownikiem urzędu stanu cywilnego.
Tzw. małżeństwa wyznaniowe przeważają
Małżeństwa wyznaniowe ze skutkami cywilnymi mogą być zawierane jedynie w następujących 10 Kościołach i jednym związku wyznaniowym: Kościół Katolicki, Polski Autokefaliczny Kościół Prawosławny, Kościół Ewangelicko-Augsburski, Kościół Ewangelicko-Reformowany, Kościół Ewangelicko-Metodystyczny, Kościół Chrześcijan Baptystów, Kościół Adwentystów Dnia Siódmego, Kościół Polskokatolicki, Związek Gmin Wyznaniowych Żydowskich, Kościół Starokatolicki Mariawitów, Kościół Zielonoświątkowy.
W 2019 r. zawarto ogółem w Polsce 183 tys. 371 małzeństw, z czego 109 tys. 213 małżeństw w poszczególnych Kościołach i związkach wyznaniowych. Najwięcej - co oczywiste ze względu na największą liczbę wiernych - w Kościele katolickim (108 tys. 258), a dalej w kolejności: w Polskim Autokefalicznym Kościele Prawosławnym (424), Kościele Ewangelicko-Augsburskim (214), Kościele Zielonoświątkowym (146), Kościele Polskokatolickim (42), Kościele Starokatolickim Mariawitów (40), Kościele Chrześcijan Baptystów (37), Związku Gmin Wyznaniowych Żydowskich (27) oraz Kościele Adwentystów Dnia Siódmego (17), a także po cztery związki małżeńskie w Kościele Ewangelicko-Metodystycznym i Kościele Ewangelicko-Reformowanym.
GUS podaje, że liczba tzw. małżeństw wyznaniowych z roku na roku jednak spada, choć wcześniej rosła. Jeszcze w 2000 r. ich liczba wyniosła 151 tys. 757 a w 2010 r. - 155 tys. 509, podczas gdy w 2018 r. już tylko 119 tys. 74 małżeństwa. Oznacza to, że rok do roku ubyło według ostatnich statystyk aż 10 tys. małżeństw zawieranych w kościołach.
Mniej ślubów i rozwodów w pandemii
Dane GUS dotyczące zawieranych małżeństw i rozwodów w ostatnich miesiącach (opublikowane w Biuletynie Statystycznym nr 7/2020 GUS) wskazują natomiast, że trwająca pandemia koronawirusa istotnie wpłynęła na decyzje Polaków w tych kwestiach.
Okazuje się bowiem, że wiosną i wczesnym latem br. zanotowano znacznie mniej zawieranych i rozwiązywanych małżeństw niż w tym samym okresie w roku 2019.
Najczęściej wybierane miesiące do zawarcia małżeństwa to te wiosenno-letnie, najrzadziej - jesienno-zimowe. Podczas gdy statystyki zimowe są mniej więcej identyczne (3,8 - 6 tys. ślubów w całym kraju w miesiącach styczeń-marzec tak samo w 2019 i 2020 r.), to prawdę o wpływie pandemii pokazują dane zebrane za kwiecień, maj i czerwiec.
W kwietniu ub. roku zawarto ok. 9 tys. ślubów a w tym samym miesiącu br. już tylko 3,5 tys. W maju 2019 było ich 15,7 tys. a w maju br. - tylko 4 tys.
W czerwcu nastąpiło poluzowanie obostrzeń sanitarnych, stąd nastąpił wysyp ślubów: rok temu było ich 26,5 tys. a w tym roku 15 tys.
Okazuje się jednak, że mniej w pandemii jest także rozwodów. Podczas gdy w ostatnich kwartałach przed pandemią rozstań było po kilkanaście tysięcy, najnowsze dane wskazują na wyraźny spadek rozwodów.
Jeszcze w ostatnim kwartale 2019 było ich 16,9 tys. a w pierwszym kwartale 2020 (ostatnim przed wybuchem pandemii) - 15,8 tys. Jednak od marca do czerwca br. zanotowano ich o ponad połowę mniej - jedynie 7,4 tys.
Na razie brak danych czy i jaki sposób (podobnie jak w przypadku ślubów) poluzowanie obostrzeń sanitarnych wpłynie na statystyki rozwodowe.
W makroskali jednak rozwodów wśród Polaków przybywa z roku na rok. W 1980 r. było ich rocznie 39,8 tys., w 1990 - 42,4 tys., w 2000 - 42,7 tys., w 2010 - 61,3 tys. a rok temu - 65,3 tys. Z tego ponad 46 tys. to rozwody par w miastach a nieco ponad 17 tys. na wsi.
Skalę zjawiska pokazuje też inny współczynnik: na 1000 nowo zawartych małżeństw jest aż 356 rozwodów.
Potrzebna nowa forma duszpasterstwa
Prawdopodobnie, co trzecie małżeństwo zawarte w tym roku zakończy się rozwodem. Prawdopodobnie w przyszłym roku o 15 procent spadnie liczba zawartych związków małżeńskich. Coraz częściej młodzi ludzie decydują się na życie w tzw. wolnym związku. Modne stają się konkubinaty, a małżeństwo jako instytucja staje się obecnie bardziej „obiektem pożądania” osób z problemem homoseksualnym niż tych o naturalnych skłonnościach. 
1",,DODANE 10.09.2020 13:17,KAI,,https://www.gosc.pl/doc/6511585.Przybywa-rozwodow-ale-w-pandemii-jest-ich-mniej
Wielki Bóg i mały wirus,"O tym, czy należy zamykać kościoły ze strachu przed wirusem, i o duchowym znaczeniu pandemii opowiada ks. Tomasz Białoń.
Agata Puścikowska: Dlaczego Ksiądz trafił na oddział covidowy? 

Ks. Tomasz Białoń: Decyzja, by podjąć posługę w szpitalu myślenickim, na oddziale covidowym, nie była moja. Myślę, że to propozycja samego Pana Boga. A ja się tylko zgodziłem. Rok temu, gdy pandemia się zaczynała, rozmawialiśmy z księżmi – a jest nas na parafii ośmiu – o przyszłości i naszej posłudze. Podejrzewaliśmy, że może któryś będzie musiał zgłosić się do posługi przy chorych. Pamiętam, że powiedziałem: „Nie ma co się zastanawiać. Nawet gdybyśmy mieli zarazić się i umrzeć, służąc chorym, to Pan Jezus przyjmie nas do siebie i nawet nie będzie zastanawiał się nad czyśćcem”. (śmiech) Jednak przez całe miesiące nie było takiej potrzeby. Sytuacja zmieniła się jesienią.

Wtedy Ksiądz sam zachorował…

Na przełomie września i października zaraziłem się COVID-19 w liceum, w którym uczę religii. Mam 29 lat i myślałem, że przejdę chorobę łagodnie. Niestety, mój stan się pogarszał, w końcu straciłem czucie w rękach i nogach. Wtedy wezwałem karetkę, a chwilę potem straciłem przytomność. Skończyło się kozakowanie (śmiech), a zaczął się trudny czas w szpitalu i walka o życie. Gdy już byłem w lepszej formie, nawiązałem kontakt z moim sąsiadem z sali szpitalnej. To był starszy pobożny pan. Nie wiedział, że jestem księdzem. Bolało go wszystko fizycznie, ale najbardziej cierpiał, że już tak długi czas nie może się wyspowiadać, przyjąć Komunii św. Ucieszył się, że na sali był telewizor: „Teraz przynajmniej Mszę w niedzielę obejrzę”. Uśmiechnąłem się i odpowiedziałem: „Nie będzie takiej potrzeby. Jestem księdzem. Codziennie odprawiam tu przy łóżku Mszę św.”. Byłem zdziwiony, jak momentalnie wróciły mu siły. Poprosił o spowiedź, a kiedy przyniesiono mi święte oleje, udzieliłem mu sakramentu namaszczenia.
Polepszyło mu się?
Nie. Umarł. Spokojny. Ja wyszedłem ze szpitala. Wiedziałem już jednak, że wraz z moją chorobą zaczęło się coś ważnego. Że choroba – ciężka, wyniszczająca fizycznie, jest wpisana w Boski plan. Mijały tygodnie, a liczba chorych wokół stale wzrastała. Przypadki były też coraz cięższe. Chorzy szukali pomocy duchowej, spowiedzi, sakramentu chorych. Ordynator szpitala zadzwoniła więc do mnie któregoś dnia i poprosiła o posługę. Byłem już „po”, miałem przeciwciała. Pamiętam, że gdy wezwano mnie po raz pierwszy, przyjechałem do szpitala i przeszedłem po oddziale, udzielając namaszczenia i spowiadając. I zanim zdążyłem wyjść, pierwszy pacjent już nie żył. Miałem świadomość, że przy tej posłudze nie można zwlekać, liczy się każda minuta. Obecnie jestem w szpitalu raz na tydzień, dwa, a czasem co kilka dni. I coraz więcej osób spowiadam, namaszczam i udzielam im Komunii św. W ciągu ostatnich kilku dni najpierw było to 10 osób, przy kolejnych wizytach 12, 18, w Wielką Środę – 21.
A podobno Ksiądz mocno… nie wierzy, bo zakłada maskę, idąc do chorych. Na profilu Księdza ktoś zaproponował większą ufność.
Niestety, wiele osób nakręca się w internecie, wręcz atakuje, gdy cokolwiek napisze się o chorobie, o walce z nią. Można chociażby przeczytać u niektórych, że wirus nie łapie głęboko wierzących i modlących się, lecz „wybiera sobie” niedowiarków. Jest to nieodpowiedzialne i niebezpieczne. Przez takie wpisy przebijają brak zdrowego rozsądku i fanatyzm religijny. Wierzący człowiek musi być świadom, że otrzymał dar zarówno wiary, jak i rozumu. Nie wolno nam rezygnować z żadnego z nich. Jeśli ktoś przeciwstawia dar wiary darowi rozumu, oznacza to, że stał się osobą fanatycznie zapatrzoną w jakąś wizję religijności, która nie ma nic wspólnego z prawdziwym chrześcijaństwem. Takie osoby publicznie krzyczą o swojej wierze, ufności, piętnują cudzy zdrowy rozsądek, czym szkodzą Kościołowi. Narażają nas wszystkich na śmieszność.
Niektórzy narzekają, że księża i biskupi zbyt łatwo godzą się na kolejne restrykcje epidemiczne. Mają rację?
Moim zdaniem nie mają. Biskupi mówią o limitach w kościołach, ale nie nawołują przecież do tego, by nie chodzić do świątyń. Wielu proponuje zwiększenie liczby Mszy św., by rozładować tłum. Celem limitów naprawdę nie jest dokuczenie ludziom czy jakieś tajemnicze działania, które mają „uderzyć w Kościół”. Nie róbmy z obecnej sytuacji antychrześcijańskiego dramatu. Zgoda na limity to nie akceptacja „braku wolności”, lecz zachęta do wyważonych zachowań. Jest wiosna i można uczestniczyć w Eucharystii przed świątyniami, z zachowaniem dystansu. Obecnie w Polsce mamy to, co rok temu w Lombardii. Ludzie umierają, a my się przyzwyczailiśmy, okrzepliśmy. Jeśli wierni wymrą, to tym bardziej do kościoła nie wrócą.
Lewica znajduje ekstremalny sposób na pandemię: „zamknąć kościoły”. Może to konieczne chwilowe wyjście?
Kościołów zamykać nie wolno. Myślę, że polscy biskupi nigdy by się na to nie zgodzili. Pamiętam pierwszą falę, gdy w kościele mogło przebywać do 5 osób. To było dojmujące doświadczenie. Barbarzyństwem byłoby nie wyjść z posługą sakramentalną – spowiedzią i Komunią – do ludzi. Rozdawałem więc Komunię na zewnątrz. Ludzie przyjmowali ją ze łzami w oczach. To było trudne doświadczenie i dla wiernych, i dla księży. Boli więc, gdy słyszymy i czytamy, że zamykamy się przed ludźmi, że nas nie interesują wierni. Niewątpliwie jest to dla kapłanów trud, zgrzyt, by mądrze pogodzić limity i obostrzenia z powołaniem, posługą.
Wiele osób wciąż się zastanawia, czy pandemia to współczesna plaga egipska. I co Bóg chce nam przez tę sytuację powiedzieć.
I ja stawiam te pytania Panu Jezusowi na adoracji Najświętszego Sakramentu. Tysiące osób modlą się, proszą o ustanie pandemii. Czy On naprawdę nie chce tego słyszeć? Dlaczego milczy? Myślę, że to jest chyba stan, który trwa, bo cały czas Pan Bóg działa i próbuje nas czegoś nauczyć. Przed pandemią świat był pewien swej wielkości: nauka, medycyna wydawały się niezwykle silne. Czuliśmy się tak pewnie, bezpiecznie, byliśmy panami świata. Bóg nam nie był do wielu spraw potrzebny. Praktycznie człowiek stał się bogiem. A tu nagle: pyk! Malutki wirusik potrafi do góry nogami przewrócić cały świat, gospodarkę, medycynę. Wielkie umysły okazały się bezradne. Być może wielki Bóg przez małego wirusika pokazuje: „Nie macie nieograniczonych możliwości”. Być może pysznemu człowiekowi Bóg przypomina o potrzebie pokory. To, czego nam naprawdę potrzeba, to klęknąć szczerze przed Panem Bogiem i przyznać, że zmiany w życiu są konieczne, że On jest nam potrzebny. Nie wolno skupiać się wyłącznie na „zbawicielu” medycznym, czyli szczepionce lub leku na COVID, ale trzeba uleczyć serca i zdobyć odporność na brak czułości, brak miłości, zło, obojętność i duchową bylejakość.
Jakie będą Kościół, świat, Polska po epidemii?
Z pewnością „bramy piekielne go nie przemogą”. Chociaż liczba wiernych może się zmniejszyć. Moim zdaniem warto pozwolić ludziom odejść, żeby… mogli świadomie wrócić, by mogli z perspektywy zobaczyć jeszcze większe miłosierdzie. Naszym zadaniem więc jest to miłosierdzie nieść i pokazywać. Kościół po pandemii będzie więc w jakiś sposób… prawdziwszy. Mam nadzieję, że świadomie podejmiemy wyzwanie i nauczymy się naśladować Chrystusa. Nawet gdy czujemy zmęczenie i frustrację. Właśnie teraz stają przed nami konkretne wyzwania. Teraz, w czasie pandemii, szczególnie musimy wpatrywać się w miłosierne Serce Jezusa i je naśladować. W czym? W tym, jak kocha, przebacza i obdarowuje. W tym, jak cierpi, możemy uczyć się znosić swój ból, łączyć go z Jego bólem, nie uciekać od krzyża. Wpatrzeni w Chrystusa, możemy dostrzec, jak przebacza i wzywa do przebaczenia. Obdarowując, wzywa nas do obdarowywania drugiego człowieka. To takie ważne, byśmy nie stali się obojętni, by ból i wołanie o pomoc nigdy nam nie spowszedniały. W końcu też – Serce Jezusa wzywa, byśmy na co dzień żyli Ewangelią. Trzeba, żebyśmy byli świadectwem dla siebie nawzajem, jako bracia i siostry w wierze, ale i dla tych, którzy nas opuszczają lub widzą w nas wrogów. Ci drudzy nie sięgają po sakramentalną spowiedź, nie karmią się Eucharystią, nie sięgają po Pismo Święte, ale chcąc nie chcąc, spotykają nas i z naszego życia mogą czytać czystą Ewangelię i w nas spotkać Chrystusa. Jeśli taki będzie Kościół po pandemii, jeśli tacy będziemy wszyscy, to tylko Bogu za obecny czas szczerze dziękować… Kościół nie jest skazany na to, aby po całym covidowym wstrząsie przypominać powojenne gruzowiska. Ostatecznie pandemia może okazać się dla nas niczym zimny, ale oczyszczający prysznic.•
ks. Tomasz Białoń
wikariusz parafii Narodzenia NMP w Myślenicach, doktorant Uniwersytetu Papieskiego JPII w Krakowie, autor książek, m.in. „W czym naśladować Chrystusa”.
1
OCEŃ TEN ARTYKUŁ
1 2 3 4 5",,DODANE 08.04.2021 00:00,GN 14/2021,,https://www.gosc.pl/doc/6806933.Wielki-Bog-i-maly-wirus
Watykan o pandemii: Lekcja kruchości życia,"""Cierpienie i śmierć tylu osób dało nam lekcję kruchości"" - to słowa z ogłoszonego w środę w Watykanie dokumentu Papieskiej Akademii Życia na temat pandemii koronawirusa. Wszyscy są wystawieni na ryzyko, ale niektórzy prowadzą ""cyniczną grę"" oskarżeń - podkreślono.
W nocie poświęconej kwestiom konsekwencji światowego kryzysu sanitarnego położono nacisk na znaczenie zmiany kursu.
Potrzebne są - wskazała Akademia - globalne wysiłki i zdecydowana współpraca międzynarodowa, by stawić czoło wyzwaniom na rzecz bardziej sprawiedliwej przyszłości. Mowa jest też o potrzebie zapewnienia szerokiego dostępu do opieki medycznej i szczepień.
""Wirus nie uznaje granic, ale państwa zamknęły swoje. W przeciwieństwie do innych katastrof pandemia nie zaatakowała wszystkich krajów w tym samym momencie. Mimo że to mogło dać możliwość skorzystania z doświadczeń i polityki innych krajów, proces tej nauki na poziomie globalnym był minimalny"" - oceniła Papieska Akademia.
""Niektóre kraje zaangażowały się wręcz w cyniczną grę wzajemnych oskarżeń"" - zaznaczono.
""Zjawisko Covid-19 nie jest tylko rezultatem wydarzeń naturalnych. To, co zachodzi w naturze, już jest wynikiem złożonych interakcji z ludzkim światem decyzji ekonomicznych i modeli rozwoju, +zainfekowanych+ różnymi wirusami, jakie stworzyliśmy"" - oceniła Akademia.
Jako przyczyny tych ""wirusów"" wymieniła chciwość, ""przyzwolenie na styl życia definiowany przez konsumpcjonizm i nadmiar"".
W nocie zawarto apel o przemyślenie relacji ze środowiskiem naturalnym. Jak wskazała Akademia, trzeba ""uznać, że żyjemy na Ziemi jako administratorzy, a nie jako panowie i władcy"".
Zwraca się ponadto uwagę, że ""tylko w krajach bogatych ludzie mogą sobie pozwolić na przestrzeganie wymogów bezpieczeństwa"" sanitarnego.
""W tych mniej uprzywilejowanych dystans fizyczny jest po prostu niemożliwy z powodu tragicznych okoliczności; zatłoczone miejsca i niemożliwość zachowania odległości stanowią dla całych grup ludności przeszkodę nie do pokonania"" - przypomniała Papieska Akademia Życia.
Ponadto położyła nacisk na to, że reakcja na pandemię nie może sprowadzać się do planu ""organizacyjno- logistycznego"", gdyż konieczna jest głębsza refleksja nad kruchością życia ludzkiego i doświadczeniem straty.
W nocie zaznacza się, że tylko dzięki takiej świadomości możliwe będzie rozbudzenie poczucia ""solidarnej odpowiedzialności w globalnym braterstwie"".
Znalazł się tam też apel o zagwarantowanie autonomii badań naukowych, by ""przezwyciężyć wszelkie formy ich podporządkowania partykularnym interesom ekonomicznym i politycznym"".
""Jesteśmy wezwani do postawy w duchu nadziei, która wykracza poza paraliżujące skutki dwóch przeciwnych pokus: z jednej strony biernej rezygnacji wobec wydarzeń, a z drugiej- nostalgii za powrotem do przeszłości, zredukowaną do pragnienia tego, co istniało wcześniej"" - głosi nota watykańskiej instytucji.
1",,DODANE 22.07.2020 15:21,PAP,"TAGI:
epidemia kościół pap watykan zdrowie",https://www.gosc.pl/doc/6419556.Watykan-o-pandemii-Lekcja-kruchosci-zycia
Abp Gądecki: Kościół wirtualny nie jest prawdziwym Kościołem,"- Kościół wirtualny nie jest prawdziwym Kościołem, lecz jedynie sposobem przetrwania do realnego bycia we wzajemnej wspólnocie miłości i sakramentów - przypomniał przewodniczący Konferencji Episkopatu Polski podczas głównych uroczystości 3-majowych na Jasnej Górze. Abp Stanisław Gądecki mówił o potrzebie gruntownej zmiany, by po pandemii odbudowywać Ojczyznę na czymś więcej, aniżeli tylko na pragnieniu nieustannego rozwoju, konsumpcji i gonitwie za pieniędzmi.
Kaznodzieja podkreślał, że wierni przychodzą na Jasną Górę, aby się zmieniać i umacniać w tym zamiarze. Przypomniał słowa kard. Roberta Saraha, że „wskutek pojawienia się koronawirusa w kilka tygodni runęła wielka ułuda materialistycznego świata a jeden mikroskopijny wirus rzucił na kolana zadowolony z siebie świat, który sądził, że jest w stanie pokonać wszystko”.
Abp Gądecki zauważył, że „potrzeba było wirusa, żeby wszyscy zamilkli. Nagle wyciszyły się hałaśliwe miasta, ulice przepełnione ludźmi i samochodami opustoszały i zapanowała wielka cisza. To, co nas do tej pory najbardziej zaprzątało, czyli gospodarka, wakacje, polemiki medialne, to wszystko okazało się drugorzędne. Gdy wszystko się rozpada, pozostają tylko więzi małżeństwa, rodziny, przyjaźni. Odkryliśmy na nowo, że jesteśmy powiązani niewidocznymi, lecz niemniej rzeczywistymi więziami danego narodu. Odkryliśmy, że zależymy od Boga”.
Wobec tej sytuacji przewodniczący Episkopatu podkreślił, że potrzeba
gruntownej zmiany. - Trzeba, abyśmy odbudowywali naszą Ojczyznę na czymś więcej, aniżeli tylko na pragnieniu nieustannego rozwoju, konsumpcji i gonitwie za pieniędzmi – mówił. Zaznaczył, że „w ostatnich tygodniach Pan Bóg daje nam czas po temu, abyśmy przemyśleli i przewartościowali wiele spraw w naszym życiu i w życiu naszej Ojczyzny”. - Gdybyśmy natomiast, po wyjściu z tego kryzysu, pogrążyli się w tych samych co wcześniej błędach, bylibyśmy ślepcami skazanymi na nieuchronną klęskę, ponieważ dopóki człowiek nie zwróci się do Boga całym sercem, nieuchronnie zmierza ku przepaści – przypominał kaznodzieja. Podkreślał, że „pytanie o Boga nie jest tylko naszą prywatną sprawą, jest to jednocześnie pytanie o same fundamenty naszej cywilizacji”.
Przewodniczący Episkopatu odniósł się także do życia religijnego. Przypomniał, że „Kościół wirtualny nie jest prawdziwym Kościołem, lecz jedynie sposobem przetrwania w postawie pragnienia większego dobra, jakie daje realne bycie we wzajemnej wspólnocie miłości i sakramentów”. Dawał konkretne wskazówki dla świeckich i księży.
- Abyście odkryli na nowo wartość czytania Słowa Bożego, trwania na milczącej adoracji, odmawiania różańca w rodzinie, służenia bliźnim, wzajemnego wspierania się i znoszenia jedni drugich. Pora, aby ojcowie rodzin nauczyli się błogosławić swoje dzieci. Pora, aby woluntariusze wspomogli Caritas i siostry zakonne żywiące bezdomnych – mówił kaznodzieja.
Kapłanów wzywał, by robili wszystko, co w ich mocy, aby towarzyszyć chorym i umierającym, nie komplikując pracy personelu medycznego i władz świeckich. Przypomniał, że „nikt nie ma prawa pozbawiać człowieka chorego i umierającego duchowej opieki księdza i jest to jego prawo absolutne i niezbywalne”. Zachęcał, by księża na nowo odkryli swoje powołanie do modlitwy i wstawiennictwa za lud Boży. - Przy każdym winien czuwać dobry pasterz, dzięki temu, poprzez nieustanną modlitwę, księża mogą na nowo odkryć swoje ojcostwo duchowe”.
Odnosząc się do zbliżających się wyborów prezydenckich abp Gądecki przypomniał stanowisko Rady Stałej i apel „do sumień ludzi odpowiedzialnych za dobro wspólne naszej Ojczyzny, tak do sprawujących władzę, jak i do opozycji, aby w tej nadzwyczajnej sytuacji wypracowali wspólne stanowisko, dotyczące wyborów prezydenckich”. - W tej trudnej sytuacji, jaką przeżywamy, powinniśmy dbać o kultywowanie dojrzałej demokracji, ochronę państwa prawa, budowanie, mimo różnic, kultury solidarności, także w sferze polityki – przypominał.
Podkreślał, że „w procesie dokonywania odpowiedzialnego wyboru kandydata na urząd prezydenta Rada Stała radzi, aby brać pod uwagę jego prawość moralną, miłość Ojczyzny i traktowanie władzy jako służby, kompetencje w dziedzinie życia politycznego i obywatelskiego, wyrazistą tożsamość, postawę dialogu i umiejętność współpracy, zdolność do roztropnego rozwiązywania konfliktów, merytoryczne przygotowanie i wiedzę a także szacunek dla zasad demokracji, kierowanie się fundamentalnymi zasadami etycznymi, poszanowanie dla życia od poczęcia do naturalnej śmierci, gwarancję dla prawnej definicji małżeństwa jako trwałego związku mężczyzny i kobiety, promocję polityki rodzinnej oraz gwarancje dla rodziców w zakresie prawa do wychowywania dzieci zgodnie z wyznawaną wiarą i wartościami”.
Przywołując postaci kard. Stefana Wyszyńskiego i św. Jana Pawła II kaznodzieja zachęcał byśmy podjęli ich wielkie dziedzictwo we wszystkich płaszczyznach życia indywidualnego i społecznego. Za tymi wielkimi nauczycielami przestrzegał przed dualizmem moralnym i prawnym, zwłaszcza w sferze respektowania prawa do życia każdego człowieka.
Kaznodzieja przypomniał też o wielkiej roli Maryi w dziejach Ojczyzny, zwłaszcza w 1920r., gdy ocaliła Polskę i Europę przed nawałą bolszewicką.
1",,DODANE 03.05.2020 14:31,KAI,,https://www.gosc.pl/doc/6284566.Abp-Gadecki-Kosciol-wirtualny-nie-jest-prawdziwym-Kosciolem
,,,,,,https://www.gosc.pl/relacja-na-zywo/66cc6a.Pandemia-COVID-19
Brytyjski premier i lider opozycji podkreślają rolę chrześcijan w czasie pandemii,"Brytyjski premier Boris Johnson i lider opozycji Keir Starmer w wielkanocnych przesłaniach złożyli hołd działaniom podejmowanym przez kościoły chrześcijańskie oraz wszystkich chrześcijan w czasie pandemii koronawirusa.
Johnson powiedział, że czekoladowe jajka i wielkanocne zajączki nie powinny przesłaniać faktu, że Wielkanoc jest najważniejszym świętem dla chrześcijan. Choć wielu z nich nie może obchodzić jej w sposób, jaki by sobie życzyli, swoją postawą w czasie pandemii pokazali oni, że nauki Jezusa Chrystusa i przesłanie o jego śmierci i zmartwychwstaniu ""przenikają przez każdy aspekt codziennego życia"".
""Dlatego straciłem rachubę liczby przywódców kościelnych i kongregacji, które podjęły działania, aby wspierać nas wszystkich w tych bardzo trudnych czasach. Miliony dobrych Samarytan, każdy z nich pokazuje, jak naprawdę wygląda miłość bliźniego jak siebie samego w Wielkiej Brytanii XXI wieku"" - mówił Johnson.
""A zrobiwszy to wszystko podczas najciemniejszych dni pandemii, kościoły w całej Wielkiej Brytanii pomagają nam teraz oświetlić drogę, otwierając swoje drzwi jako centra szczepień. To naprawdę bardzo poruszające"" - dodał brytyjski premier.
Podkreślił, że minione 12 miesięcy było bardzo trudne, ale Wielkanoc zawsze przynosi nową nadzieję, a ""w tym roku, bardziej niż kiedykolwiek, przynosi obietnicę jaśniejszych dni dla nas wszystkich"".
Starmer, lider opozycyjnej Partii Pracy, powiedział, że jest pełen podziwu dla działań chrześcijan, które podczas pandemii wykonywali na rzecz innych ludzi. ""Wspólnota chrześcijańska zawsze była obecna dla zmarginalizowanych i dla tych, którzy potrzebują wsparcia i pomocy, ale w ciągu ostatniego roku jaśniało to tak mocno i tak widocznie, że wszyscy mogli to zobaczyć"" - mówił.
Jako przykłady wymienił organizowane przez kościoły banki żywności dla potrzebujących, ośrodki szczepień w kościołach, wolontariat czy dbanie o ludzi w najbliższym otoczeniu, którzy potrzebują pomocy.
""Dziękuję za wszystko, co robicie podczas tej pandemii. Dziękuję za całe to wsparcie i ducha wspólnoty. Wiem, że Wielkanoc to szczególny czas dla chrześcijan. To czas nadziei i odnowy. I, jak wychodzimy z tej pandemii, myślę, że te wartości będą tak ważne dla nas jako narodu"" - podkreślił Starmer.
  1",,DODANE 04.04.2021 18:08,PAP,"TAGI:
chrześcijaństwo dobroczynność epidemia pap partie rząd wielka brytania wyznania zdrowie święto",https://www.gosc.pl/doc/6804258.Brytyjski-premier-i-lider-opozycji-podkreslaja-role-chrzescijan
CBOS: Pandemia nie zmieniła zaangażowania religijnego Polaków,"Trzy czwarte Polaków deklaruje, że podczas pandemii ich zaangażowanie religijne było takie samo jak wcześniej, z kolei 12 proc. uważa, że ich aktywność religijna wzrosła, a 10 proc. jest zdania, że spadła. Trzy piąte naszego społeczeństwa (60 proc.) przynajmniej raz uczestniczyło w Mszy św. za pośrednictwem telewizji, a 40 proc. odczuwało brak modlitwy wspólnotowej w kościele - wynika z przeprowadzonego na przełomie maja i czerwca badania CBOS.
W Polsce od końca marca możliwość sprawowania kultu religijnego była stopniowo, a jednocześnie dość dynamicznie ograniczana. Najsilniejsze zakazy – dotyczące wszystkich obszarów życia społecznego – przypadły na czas Wielkanocy, kiedy wiele tradycyjnych elementów świąt po prostu się nie odbywało z powodu pandemii. W kościołach nie było święcenia pokarmów, kolejek do spowiedzi, a w liturgii mogło uczestniczyć maksymalnie pięciu wiernych.
Pokolenie COVID-19
Czas zamkniętych świątyń nie był stracony dla duchowości. Na Zachodzie wiele osób deklaruje, że pandemia umocniła ich wiarę lub pomogła odnaleźć Boga. 
Jednocześnie w mediach pojawiły się nowe możliwości – udziału w Mszy św. za pośrednictwem radia, telewizji czy internetu. Wiele parafii zorganizowało transmisje online, dzięki czemu Polacy mogli „być” w swoim kościele i słuchać swojego księdza. Biskupi polscy udzielali dyspensy od obowiązku uczestniczenia w Mszy św., a nawet zachęcali do pozostawania w domu.
W tym czasie niektórzy duszpasterze prognozowali też, że po pandemii wierni nie pojawią się w kościołach tak licznie jak wcześniej, ponieważ zdali sobie sprawę, że praktyki religijne nie są im potrzebne. Nie brakowało jednak opinii, że pandemia to okazja do pogłębienia wiary i bardziej świadomych praktyk.
W badaniu realizowanym od 22 maja do 4 czerwca CBOS zapytał reprezentatywną próbę Polaków (1308 osób) o wpływ tego wyjątkowego doświadczenia na ich religijność, plany dotyczące powrotu (lub nie) do Mszy św. w kościele oraz o zachowania, jakie podejmowali w czasie narodowej autoizolacji.
ZMIANY W ŻYCIU RELIGIJNYM
Trzy czwarte Polaków deklaruje, że podczas pandemii ich zaangażowanie religijne było na takim samym poziomie jak wcześniej (75 proc.). Wśród pozostałych nieco więcej osób uważa, że ich aktywność religijna wzrosła – tak swoją sytuację postrzega co ósmy badany (12 proc.), a co dziesiąty jest zdania, że jego zaangażowanie religijne spadło (10 proc.). Trzy na sto osób nie potrafią odpowiedzieć na to pytanie.
""Bazując wyłącznie na deklaracjach, można by wnioskować, że racja jest po stronie tych komentatorów życia społecznego, którzy widzieli w tym okresie szansę na wzrost religijności Polaków"" – pisze autorka badania Marta Bożewicz.
1 2 3 4",,DODANE 25.06.2020 12:30,KAI,,https://www.gosc.pl/doc/6378607.CBOS-Pandemia-nie-zmienila-zaangazowania-religijnego-Polakow
"Wyzwaniem dla Kościoła po pandemii jest przekonanie wiernych, że ""duchowość, która odrzuca świątynię, jest fałszywa""","Wyzwaniem dla Kościoła po pandemii jest przekonanie wiernych, że ""duchowość, która odrzuca świątynię, jest fałszywa"". Zakłada to ewangelizację w miejscach innych niż kościoły i opartą na świeckich - powiedział PAP bp Grzegorz Suchodolski biskup pomocniczy diecezji siedleckiej.
W piątek w Kalwarii Zebrzydowskiej rozpocznie się 389. Zebranie Plenarne Konferencji Episkopatu Polski. Wśród tematów będą m.in. beatyfikacja kard. Wyszyńskiego, formacja kapłańska, duszpasterstwo rodzin i wizyta ad limina Apostolorum.
""Pandemia nie była dla Kościoła czasem łatwym. Pokazała, że jako wspólnota, a więc biskupi, duszpasterze i wierni świeccy jesteśmy różni i że nasze reakcje nawet na globalne zagrożenie nie są identyczne. Misją Kościoła jest służyć wszystkim, a reakcje na obowiązujące obostrzenia, na kwestię noszenia maseczek czy na zasadność szczepień nie wybrzmiały jednym głosem"" - powiedział bp Suchodolski.
Przyznał, że z pozycji duszpasterza nie było łatwo godzić ze sobą wszystkie te wymagania.
""Rodziło to wiele napięć i ujawniało wiele skrajnych postaw. Osobiście najbardziej bolało mnie niezrozumienie różnych form przyjmowania komunii św. Znaczna grupa duchownych i wiernych świeckich +okopała się+ w swoich subiektywnych przekonaniach i nie chciała słuchać głosu innych, manifestując przy stole eucharystycznym swoją odrębność"" - powiedział bp Suchodolski.
W jego ocenie - czas pandemii pokazał ""brak zaufania i posłuszeństwa wobec Kościoła oraz mentalne zamknięcie - nas katolików - na tych, którzy są inni"". ""Tych kwestii nie da się rozwiązać jak tylko we wzajemnym dialogu, którego istotną częścią jest obopólne słuchanie"" - wskazał.
Podkreślił, że ""w dzisiejszym zróżnicowanym świecie nawet Kościół nie będzie już monolitem"". ""Biblijna koncepcja Kościoła, jako Ciała Chrystusowego, zakłada różnorodność nie tylko funkcji, ale też członków"" - zauważył.
Bp Suchodolski zaznaczył, że ""poważnym wyzwaniem dla Kościoła po pandemii będzie misyjne wyjście ku tym, którzy nie zechcą już wrócić na liturgię; przekonanie wiernych, że +duchowość, która odrzuca świątynię jest fałszywa+"".
""Zakłada to poprowadzenie ewangelizacji również w miejscach innych niż kościoły oraz przez o świeckich, którzy dotrą tam, gdzie nie dotrze Kościół instytucjonalny. Stąd ogromna potrzeba przygotowania uformowanych i mocnych grup ewangelizacyjnych"" - powiedział.
Na pytanie, w którą stronę powinno pójść duszpasterstwo i katecheza, bp Suchodolski zaznaczył, że ""trzeba słuchać tego, co mówi Duch do Kościołów"". ""Ta pierwotna, biblijna i apostolska zasada, winna być na nowo przywołana i z całą determinacją realizowana na każdym szczeblu życia chrześcijańskiej wspólnoty"" - zaznaczył hierarcha.
W jego ocenie ""pewną nadzieję i kierunek, daje tutaj nowy synod zapowiedziany przez papieża: +Ku Kościołowi synodalnemu: komunia, uczestnictwo i misja+"". ""Podejmuje on bardzo ważny temat większej partycypacji, ale też odpowiedzialności wiernych świeckich, osób duchownych i konsekrowanych w tworzeniu modelu i żywotności Ciała Chrystusa"" - powiedział bp Suchodolski.
Zauważył, że kiedy w czasach apostolskich zorientowano się, że zaniedbywane jest głoszenie przesłania zbawienia i że apostołowie zajęli się rzeczami drugorzędnymi, ustanowiono w Kościele urząd diakonów, aby podzielić się służbą i odpowiedzialnością i pozwolić apostołom pełnić jak najlepiej podstawową misję głoszenia Słowa i sprawowania sakramentów.
""Ten model jest bardzo bliski papieżowi Franciszkowi, który chociażby w ostatnich miesiącach podniósł do rangi oficjalnych posług w Kościele funkcje lektora, akolity i katechety, przeznaczone z zasady dla wiernych świeckich. Ufam, że rozpoczynający się w październiku synod pomoże na poszczególnych poziomach życia Kościoła, w tym koniecznie na szczeblu parafii i diecezji, zaangażować w misję Kościoła większą liczbę wiernych, i że stanie się on przyczynkiem do świadomego przeobrażania modelu klerykalnego na bardziej wspólnotowy. Ale do tego nie wystarczy słuchać siebie, trzeba słuchać też Ducha, który mówi do Kościołów"" - powiedział bp Suchodolski.
Podkreślił, że ""w procesie głoszenia Ewangelii najważniejszym pytaniem nie jest to, jak posługiwać się nowymi technologiami dla celów ewangelizacyjnych, ale jak stać się ewangelizującą obecnością na cyfrowym kontynencie"".
Wyjaśnił, że tak tę kwestię postrzega najnowsze +Dyrektorium o katechizacji+, wydane w ubiegłym roku przez Papieską Radę ds. Krzewienia Nowej Ewangelizacji.
""W rozdziale dziesiątym, zatytułowanym: +Katecheza wobec współczesnych scenariuszy kulturowych+, dość szeroko i dogłębnie ukazuje ono problematykę głoszenia i katechizacji w epoce cyfrowej. Nowe formy i narzędzia głoszenia są bardzo ważne i należy je stosować, ale katechezy nie da się prowadzić jedynie, opierając się na nowych narzędziach i technologiach. Dla spełnienia jej podstawowych celów potrzebne jest stworzenie przestrzeni do doświadczenia wiary"" - wskazał bp Suchodolski.
Zwrócił uwagę, że ""dynamika bycia uczniem Chrystusa to nie to samo co relacja, jaka nawiązuje się pomiędzy influencerem a jego wirtualnymi followersami"". ""Do tej pierwszej potrzeba osób obdarzonych autorytetem, którzy poprzez osobiste towarzyszenie będą potrafiły doprowadzić każdego z młodych do odkrycia własnego życiowego projektu. Droga taka wymaga przejścia od samotności, która karmi się internetowymi lajkami, do realizacji projektów osobistych i społecznych, które dokonują się we wspólnocie"" wskazał biskup, powołując się na dyrektorium.
Zaznaczył, że katecheza w epoce cyfrowej musi prowadzić od ""indywidualistycznego i samotniczego świata społecznościowego do wspólnoty Kościoła, miejsca, gdzie doświadczenie Boga prowadzi do komunii i życia rzeczywiście dzielonego z innymi"".
W ocenie bpa Suchodolskiego takim skutecznym i sprawdzonym narzędziem są Światowe Dni Młodzieży, nie tylko w wymiarze międzynarodowym, ale też w Kościołach lokalnych.
Zwrócił uwagę, że stawianie wymagań młodym powinno być mądre i roztropne. ""Nie może ograniczyć się, tak jak dzieje się to zazwyczaj w modelu tradycyjnym, do zaliczenia przez młodzież odpowiedniej liczby mszy, nabożeństw i katechez"" - wskazał bp Suchodolski. ""Należy więc szukać nowych form przekazu wiary, np. w formie seminariów odnowy wiary, kursów prowadzonych w ramach szkół nowej ewangelizacji czy projektów pastoralnych koordynowanych przez krajowe duszpasterstwo młodzieży"" - powiedział.
Zaznaczył, że ważne jest także miejsce i środowisko tych spotkań. ""Nie wszystko musi być w kościele. Raczej promowałbym konieczność przygotowywania przy parafiach pewnego rodzaju centrów duszpasterstwa młodych, oratoriów, gdzie młodzi mogliby spotkać się ze sobą, porozmawiać, wypić razem herbatę, pograć w różne gry, spędzić czas, podyskutować, a także doświadczyć wspólnotowej drogi wiary"" - wskazał bp Suchodolski. ""Oczywiście obok miejsca potrzebni są także oddani duszpasterze i liderzy świeccy"" - dodał.
W czasie najbliższego zebrania plenarnego biskupi zajmą się dokumentem o formacji kapłańskiej ""Droga formacji prezbiterów w Polsce. Ratio institutionis sacerdotalis pro Polonia"". Został on zatwierdzony przez Kongregację ds. Duchowieństwa jako eksperyment na pięć lat. Data jego wejścia w życie zostanie wkrótce ogłoszona przez przewodniczącego Konferencji Episkopatu Polski
Ten dokument ""dokonuje pewnej rewolucji w przygotowaniu kandydatów do kapłaństwa"" - powiedział bp Suchodolski. Wyjaśnił, że zakłada on, że alumn ma nie tylko zaliczyć poszczególne lata studiów filozoficznych i teologicznych, ale także dzieli jego pobyt w seminarium na cztery odrębne etapy formacyjne: etap propedeutyczny, etap bycia uczniem Chrystusa, etap upodabniania się do Chrystusa i etap pastoralny"".
Zauważył, że ""priorytet w przygotowaniu do kapłaństwa przesunięty zostaje w stronę pełniejszej formacji osobistej, wzbogaconej wydłużonym etapem praktyki duszpasterskiej"".
""Etapowanie pozwala na bardziej indywidualne prowadzenie każdego z kandydatów oraz na bieżące reagowanie i wprowadzanie nowych wyzwań formacyjnych"" - wskazał bp Suchodolski. 
1",,DODANE 10.06.2021 06:50,PAP,"TAGI:
episkopat katecheza kościół młodzież pap seminarium",https://www.gosc.pl/doc/6918691.Wyzwaniem-dla-Kosciola-po-pandemii-jest-przekonanie-wiernych-ze
Pandemia przyspieszyła i pogłębiła procesy polaryzacji postaw religijnych w Polsce,"Pandemia przyspieszyła i pogłębiła procesy polaryzacji postaw religijnych wśród Polaków. Na ile głęboko i trwale - za wcześnie, by to ocenić - powiedział PAP dyrektor Instytutu Statystyki Kościoła Katolickiego ks. dr Wojciech Sadłoń.
ISKK opublikował wyniki badań dotyczących niedzielnych praktyk religijnych (dominicantes i communicantes). Wynika z nich, że w 2019 roku w Mszach św. uczestniczyło 36,9 proc. wiernych, a 16,7 proc. przystępowało do Komunii. Na lekcje religii w placówkach edukacyjnych uczęszczało 87,6 proc. uczniów. Badanie przeprowadzono jesienią 2019 r. we wszystkich parafiach na terenie całej Polski.
""Dane potwierdzają znane od kilkunastu lat trendy. Mamy do czynienia ze słabnięciem szeroko rozumianych instytucji katolickich w Polsce. Chociaż wciąż jeszcze wzrasta liczba parafii, to jednak wzrost jest mniejszy niż kilka lat temu. Zmniejsza się natomiast liczba uczestniczących w Mszach św. Na stabilnym poziomie jest liczba udzielanych sakramentów: Pierwszej Komunii św., bierzmowania i małżeństwa"" - powiedział PAP socjolog ks. dr Sadłoń.
Zwrócił jednocześnie uwagę, że ""religijność nie rozgrywa się tylko we wnętrzu człowieka, ale jest procesem i ma charakter relacyjny, który zakłada konkretne działania, praktyki"".
Wskazał, że od 2006 roku - a więc wraz ze śmiercią Jana Pawła II w 2005 roku - w Polsce notowany jest stopniowy, choć systematyczny spadek osób chodzących do kościoła, natomiast liczba osób, które przyjmują Komunię św., jest względnie na stałym poziomie.
""Badania pokazują, że na obecnym etapie historii katolicyzm w Polsce doszedł do granic swojego rozwoju instytucjonalnego. Oznacza to, że nie będziemy obserwowali w najbliższych latach wzrostu liczby księży, parafii, jak i grup duszpasterskich. Porównując polski katolicyzm do etapów życia człowieka, jesteśmy na etapie »dojrzałego wieku«. Nie jest to jeszcze etap jesieni życia, ale biorąc pod uwagę dynamikę struktur, okres wzrostu mamy już za sobą"" - powiedział dyrektor ISKK.
Zaznaczył, że ""katolicyzm w Polsce nie jest oderwany od dynamizmów społecznych i kulturowych, wśród których jest m.in demografia"".
W ocenie ks. Sadłonia, po siostrach i braciach zakonnych będziemy coraz wyraźniej dostrzegali spadek liczby księży. ""Wynika to z dynamiki powołań. W latach 80. nastąpił wyjątkowo silny wzrost kandydatów do kapłaństwa. Powołania z tamtych lat dzisiaj stanowią najliczniejszą grupę duchownych. Osoby te, mówiąc delikatnie - nie są już najmłodsze. A nowych powołań jest znacznie mniej"" - zwrócił uwagę socjolog.
Powiedział, że drugim czynnikiem kształtującym obraz religijności Polaków są przemiany kulturowe, które zachodzą w Europie. ""Nie omijają one Polski, jak to miało miejsce w czasach PRL-u. Nie jesteśmy więc wolni od wzorców określanych mianem laicyzacji, sekularyzacji, konsumpcjonizmu i indywidualizmu, co przejawia się w stosunku do transcendencji, a więc do Boga i instytucji Kościoła"".
Dodał, że na kształt religijności Polaków mają także wpływ przemiany historyczne i polityczne ostatnich lat.
""W czasach Solidarności Kościół odgrywał ważną rolę jako podmiot scalający społeczeństwo. Był też punktem odniesienia, który jednoczył różne grupy. Tymczasem po przemianach 1989 roku jego rola w życiu publicznym uległa zmianie. Od 1990 r. spadło też zaufanie do Kościoła"" - powiedział dyrektor ISKK.
""Nie bez znaczenia są tu trudności wewnętrzne Kościoła odbijające się szerokim echem w przestrzeni publicznej w postaci tzw. skandali wykorzystywania nieletnich"" - zauważył.
W ocenie socjologa skandale nie wpłynęły znacząco na osoby praktykujące i mocniej zaangażowane w życie Kościoła. ""Natomiast oddziałują na grupę, która ma z Kościołem luźniejsze więzi, która jest gdzieś na jego obrzeżach, a niekiedy nawet poza Kościołem"" - powiedział ks. Sadłoń.
Zaznaczył, że ""komunikaty dotyczące negatywnych aspektów funkcjonowania instytucji Kościoła polaryzują postawy Polaków - u wielu pojawia się dystans, a nawet wrogość"". ""Nie jest to jednak to samo, co religijność, która ma dużo głębszy wymiar i opiera się na doświadczeniu transcendencji"" - wyjaśnił.
Pytany, na ile pandemia zmieniła religijność Polaków, dyrektor ISKK zwrócił uwagę, że ""Polskie społeczeństwo to nie religijny monolit"". ""Mamy do czynienia z kilkoma grupami wiernych począwszy od osób mocno zaangażowanych, poprzez uczęszczających w miarę regularnie na niedzielne Msze św., osoby sporadycznie przychodzące na Eucharystię, ale uznające się za wierzące i praktykujące, których łączny udział przekracza nawet 50 proc., w końcu osoby deklarujące wartości chrześcijańskie, ale pozostające praktycznie poza Kościołem, aż po osoby niewierzące i nawet czynnie atakujące"" - powiedział ks. Sadłoń.
Zaznaczył, że osoby zaangażowane stanowią w Polsce ok. 8 proc. wiernych. ""Wydaje się, że epidemia nie zmniejszyła ich religijności, a śmiem twierdzić, że nawet ożywiła religijnie. Natomiast inaczej wygląda sytuacja w przypadku regularnie uczestniczących w praktykach religijnych. Wśród nich jest część, która pod wpływem epidemii może rozluźnić swoje więzi z Kościołem poprzez spadek praktyk oraz dystansowanie się od jego nauczania"" - ocenił socjolog.
Podkreślił, że pandemia przyspieszyła i pogłębiła procesy polaryzacji postaw wśród wiernych Kościoła katolickiego w Polsce. W ocenie dyrektora ISKK - ""na ile epidemia wpłynęła trwale na postawy osób, można będzie ocenić znacznie później niż zdjęcie sanitarnych restrykcji"".
1",,DODANE 13.12.2020 08:50,PAP,"TAGI:
epidemia kościół pap pogoda statystyka zdrowie",https://www.gosc.pl/doc/6650610.Pandemia-przyspieszyla-i-poglebila-procesy-polaryzacji-postaw
Abp Gądecki: Kościół wirtualny nie jest prawdziwym Kościołem,"- Kościół wirtualny nie jest prawdziwym Kościołem, lecz jedynie sposobem przetrwania do realnego bycia we wzajemnej wspólnocie miłości i sakramentów - przypomniał przewodniczący Konferencji Episkopatu Polski podczas głównych uroczystości 3-majowych na Jasnej Górze. Abp Stanisław Gądecki mówił o potrzebie gruntownej zmiany, by po pandemii odbudowywać Ojczyznę na czymś więcej, aniżeli tylko na pragnieniu nieustannego rozwoju, konsumpcji i gonitwie za pieniędzmi.
Kaznodzieja podkreślał, że wierni przychodzą na Jasną Górę, aby się zmieniać i umacniać w tym zamiarze. Przypomniał słowa kard. Roberta Saraha, że „wskutek pojawienia się koronawirusa w kilka tygodni runęła wielka ułuda materialistycznego świata a jeden mikroskopijny wirus rzucił na kolana zadowolony z siebie świat, który sądził, że jest w stanie pokonać wszystko”.
Abp Gądecki zauważył, że „potrzeba było wirusa, żeby wszyscy zamilkli. Nagle wyciszyły się hałaśliwe miasta, ulice przepełnione ludźmi i samochodami opustoszały i zapanowała wielka cisza. To, co nas do tej pory najbardziej zaprzątało, czyli gospodarka, wakacje, polemiki medialne, to wszystko okazało się drugorzędne. Gdy wszystko się rozpada, pozostają tylko więzi małżeństwa, rodziny, przyjaźni. Odkryliśmy na nowo, że jesteśmy powiązani niewidocznymi, lecz niemniej rzeczywistymi więziami danego narodu. Odkryliśmy, że zależymy od Boga”.
Wobec tej sytuacji przewodniczący Episkopatu podkreślił, że potrzeba
gruntownej zmiany. - Trzeba, abyśmy odbudowywali naszą Ojczyznę na czymś więcej, aniżeli tylko na pragnieniu nieustannego rozwoju, konsumpcji i gonitwie za pieniędzmi – mówił. Zaznaczył, że „w ostatnich tygodniach Pan Bóg daje nam czas po temu, abyśmy przemyśleli i przewartościowali wiele spraw w naszym życiu i w życiu naszej Ojczyzny”. - Gdybyśmy natomiast, po wyjściu z tego kryzysu, pogrążyli się w tych samych co wcześniej błędach, bylibyśmy ślepcami skazanymi na nieuchronną klęskę, ponieważ dopóki człowiek nie zwróci się do Boga całym sercem, nieuchronnie zmierza ku przepaści – przypominał kaznodzieja. Podkreślał, że „pytanie o Boga nie jest tylko naszą prywatną sprawą, jest to jednocześnie pytanie o same fundamenty naszej cywilizacji”.
Przewodniczący Episkopatu odniósł się także do życia religijnego. Przypomniał, że „Kościół wirtualny nie jest prawdziwym Kościołem, lecz jedynie sposobem przetrwania w postawie pragnienia większego dobra, jakie daje realne bycie we wzajemnej wspólnocie miłości i sakramentów”. Dawał konkretne wskazówki dla świeckich i księży.
- Abyście odkryli na nowo wartość czytania Słowa Bożego, trwania na milczącej adoracji, odmawiania różańca w rodzinie, służenia bliźnim, wzajemnego wspierania się i znoszenia jedni drugich. Pora, aby ojcowie rodzin nauczyli się błogosławić swoje dzieci. Pora, aby woluntariusze wspomogli Caritas i siostry zakonne żywiące bezdomnych – mówił kaznodzieja.
Kapłanów wzywał, by robili wszystko, co w ich mocy, aby towarzyszyć chorym i umierającym, nie komplikując pracy personelu medycznego i władz świeckich. Przypomniał, że „nikt nie ma prawa pozbawiać człowieka chorego i umierającego duchowej opieki księdza i jest to jego prawo absolutne i niezbywalne”. Zachęcał, by księża na nowo odkryli swoje powołanie do modlitwy i wstawiennictwa za lud Boży. - Przy każdym winien czuwać dobry pasterz, dzięki temu, poprzez nieustanną modlitwę, księża mogą na nowo odkryć swoje ojcostwo duchowe”.
Odnosząc się do zbliżających się wyborów prezydenckich abp Gądecki przypomniał stanowisko Rady Stałej i apel „do sumień ludzi odpowiedzialnych za dobro wspólne naszej Ojczyzny, tak do sprawujących władzę, jak i do opozycji, aby w tej nadzwyczajnej sytuacji wypracowali wspólne stanowisko, dotyczące wyborów prezydenckich”. - W tej trudnej sytuacji, jaką przeżywamy, powinniśmy dbać o kultywowanie dojrzałej demokracji, ochronę państwa prawa, budowanie, mimo różnic, kultury solidarności, także w sferze polityki – przypominał.
Podkreślał, że „w procesie dokonywania odpowiedzialnego wyboru kandydata na urząd prezydenta Rada Stała radzi, aby brać pod uwagę jego prawość moralną, miłość Ojczyzny i traktowanie władzy jako służby, kompetencje w dziedzinie życia politycznego i obywatelskiego, wyrazistą tożsamość, postawę dialogu i umiejętność współpracy, zdolność do roztropnego rozwiązywania konfliktów, merytoryczne przygotowanie i wiedzę a także szacunek dla zasad demokracji, kierowanie się fundamentalnymi zasadami etycznymi, poszanowanie dla życia od poczęcia do naturalnej śmierci, gwarancję dla prawnej definicji małżeństwa jako trwałego związku mężczyzny i kobiety, promocję polityki rodzinnej oraz gwarancje dla rodziców w zakresie prawa do wychowywania dzieci zgodnie z wyznawaną wiarą i wartościami”.
Przywołując postaci kard. Stefana Wyszyńskiego i św. Jana Pawła II kaznodzieja zachęcał byśmy podjęli ich wielkie dziedzictwo we wszystkich płaszczyznach życia indywidualnego i społecznego. Za tymi wielkimi nauczycielami przestrzegał przed dualizmem moralnym i prawnym, zwłaszcza w sferze respektowania prawa do życia każdego człowieka.
Kaznodzieja przypomniał też o wielkiej roli Maryi w dziejach Ojczyzny, zwłaszcza w 1920r., gdy ocaliła Polskę i Europę przed nawałą bolszewicką.
1",,DODANE 03.05.2020 14:31,KAI,,https://www.gosc.pl/doc/6284566.Abp-Gadecki-Kosciol-wirtualny-nie-jest-prawdziwym-Kosciolem
Muzea Watykańskie ponownie zamknięte z powodu pandemii,"Muzea Watykańskie będą znów zamknięte od czwartku do 3 grudnia - ogłosiło w środę biuro prasowe Stolicy Apostolskiej. Tym samym Watykan dostosował się do przepisów z dekretu rządu Włoch, w którym zarządzono zamknięcie muzeów w związku z eskalacją pandemii.
W wydanym w Watykanie komunikacie poinformowano, że zamknięte dla zwiedzających będzie także muzeum w letniej papieskiej rezydencji w Castel Gandolfo pod Rzymem.
Muzea Watykańskie otwarte były po wiosennym lockdownie od początku czerwca.
Wpływy ze sprzedaży biletów wstępu są jednym z najważniejszych zastrzyków finansowych dla budżetu Watykanu.
Nowy dekret włoskiego rządu zaostrzający walkę z pandemią wchodzi w życie w czwartek. Wprowadzono w nim między innymi godzinę policyjną między 22 a 5 rano. Ponadto kraj zostaje podzielony na trzy strefy w zależności od stopnia ryzyka zakażenia: czerwoną (wysokie ryzyko), pomarańczową (średnie) i zieloną (rejony uznane za dość bezpieczne).
W strefach czerwonych będzie obowiązywał zakaz przemieszczania się bez uzasadnionych powodów oraz wjazdu do nich i ich opuszczania. Zamknięte będą tam sklepy z wyjątkiem spożywczych.
W całym kraju zamknięte będą muzea, galerie, kina, teatry, sale koncertowe.
1",,DODANE 04.11.2020 13:39,PAP,"TAGI:
epidemia kościół kultura pap watykan włochy zdrowie",https://www.gosc.pl/doc/6601114.Muzea-Watykanskie-ponownie-zamkniete-z-powodu-pandemii
Wielki Post. Kościół w całej Europie będzie się modlił za ofiary pandemii,"Biskupi z Europy zainicjowali łańcuch modlitwy eucharystycznej za 770 tys. osób, które zmarły na kontynencie z powodu COVID-19. Wśród inicjatorów jest abp Stanisław Gądecki, przewodniczący KEP, a dzień modlitwy w Polsce przypada na 15 marca.
Od Środy Popielcowej, przez cały Wielki Post, przewodniczący konferencji episkopatów europejskich zapraszają do modlitwy za ofiary pandemii.
""Przy wielu okazjach biskupi Europy przyłączali się do apeli papieża Franciszka, by Kościół był blisko tych, którzy walczą z koronawirusem - ofiar i ich rodzin, chorych i pracowników służby zdrowia, wolontariuszy i wszystkich tych, którzy są na pierwszej linii frontu w tym trudnym momencie"" - pisze ""Avvenire"", największy włoski dziennik katolicki. ""Teraz, przez cały okres Wielkiego Postu, inicjują sieć modlitwy, łańcuch eucharystyczny, za ponad 770 tys. osób, które w Europie zmarły z powodu COVID-19"".
""Odczytaliśmy wspólnie możliwości, a nawet obowiązek pamięci podczas Mszy św. o ofiarach, tak wielu ofiarach pandemii"" - powiedział w komunikacie ogłaszającym inicjatywę kard. Angelo Bagnasco, przewodniczący Rady Konferencji Episkopatów Europy (CCEE). ""Każda konferencja episkopatu w Europie zaangażowała się w organizację przynajmniej jednej Mszy św. - to będzie jak stworzenie łańcucha modlitwy, łańcucha eucharystycznego ku pamięci wielu osób. W tej modlitwie chcemy także pamiętać o rodzinach, które przeżyły żałobę, i o tych, którzy teraz cierpią przez tę chorobę i martwią się o swoje życie"".
Inicjatywa ma być znakiem wspólnoty i nadziei dla całego kontynentu. ""My, biskupi Europy, łączymy się z naszymi wspólnotami chrześcijańskimi, z naszymi kapłanami, wdzięczni wszystkim tym, którzy nieustannie poświęcają się dla najbardziej potrzebujących, by wesprzeć ich naszym słowem, ale przede wszystkim naszą modlitwą w ich wysiłkach, dopóki nie będziemy mogli wszyscy spojrzeć w lepszą przyszłość"" - dodał przewodniczący CCEE.
Dzień modlitwy w Polsce przypada na 15 marca. Harmonogram modlitwy w poszczególnych krajach można pobrać TUTAJ.
1",BAJA /AVVENIRE,DODANE 16.02.2021 21:05,,"TAGI:
abp stanisław gądecki konferencje episkopatów wielki post",https://www.gosc.pl/doc/6734822.Wielki-Post-Kosciol-w-calej-Europie-bedzie-sie-modlil-za-ofiary
"Papież przestrzegł przed ""złym dystansem"" podczas pandemii","Papież Franciszek przestrzegł w piątek przed ""złym dystansem"" podczas pandemii, polegającym na obojętności wobec innych i odwracaniu głowy w drugą stronę. Mówił, że odpowiedzią na wymóg dystansu musi być braterska bliskość.
""Słowo katolicki można przetłumaczyć jako stać się bliskim, bo jest to powszechne; być blisko wszystkich"" - mówił papież w przemówieniu do krajowej rady włoskiej Akcji Katolickiej podczas audiencji w Watykanie.
""Czas pandemii, który nadal wymaga akceptowania różnych form dystansu, ukazał jeszcze wyraźniej wartość braterskiej bliskości, między osobami, pokoleniami, obszarami"" - oświadczył Franciszek.
Zwracając się do działaczy podkreślił:
""Głosicie świadectwo tego, że dystans nie może nigdy stać się obojętnością, nie może nigdy przekładać się na obcość. To jest niedobry dystans, to patrzenie w drugą stronę, to obojętność"".
""Wy robicie bardzo dużo, bo jesteście stowarzyszeniem świeckich. Zagrożeniem jest klerykalizacja Akcji Katolickiej"" - ocenił papież. Zauważył następnie, że powszechna jest pokusa myślenia, że promocja laikatu polega na ""większym zaangażowaniu świeckich w sprawy księży"". Ale z tego jego zdaniem wynika ryzyko, że doprowadzi to do klerykalizacji świeckich.
""A wy nie potrzebujecie być kimś innym od tych, jakimi staliście się wraz z chrztem"" - wyjaśnił.
""Wasza świeckość - dodał Franciszek - jest bogactwem dla Kościoła"".
""Możecie pomóc całemu Kościołowi i społeczeństwu przemyśleć to, jaką ludzkością chcemy być, na jakiej Ziemi chcemy mieszkać, jaki świat chcemy zbudować"" - wskazał.
Zauważył również, że ""wielkie ludzkie i społeczne cierpienie wywołane przez pandemię niesie ryzyko, że stanie się katastrofą edukacyjną i kryzysem gospodarczym"".
""Musimy zastanowić się nad tym, jaką lekcję możemy wyciągnąć z tego czasu i cierpienia. Wsłuchanie się w ten czas jest ćwiczeniem wierności, od którego nie możemy się uchylać. Powierzam wam przede wszystkim tych, których najbardziej dotknęła pandemia i którym grozi zapłata najwyższej ceny: to maluczcy, młodzi, seniorzy, doświadczający kruchości czy samotności"" - powiedział papież.
  1",,DODANE 30.04.2021 13:40,PAP,"TAGI:
epidemia kościół pap papież watykan zdrowie",https://www.gosc.pl/doc/6836545.Papiez-przestrzegl-przed-zlym-dystansem-podczas-pandemii
"Papież: Pandemia powiększyła cierpienie, samotność, ubóstwo i niesprawiedliwość","Papież Franciszek ocenił, że pandemia powiększyła cierpienie, samotność, ubóstwo i niesprawiedliwość na świecie. W ogłoszonym w piątek orędziu na Światowy Dzień Misyjny dodał, że zdemaskowane zostało fałszywe poczucie bezpieczeństwa.
Hasłem orędzia na 95. Światowy Dzień Misyjny, który będzie obchodzony 17 października, są słowa z Dziejów Apostolskich: ""Nie możemy nie mówić tego, cośmy widzieli i słyszeli"".
""Sytuacja pandemii uwypukliła i powiększyła cierpienie, samotność, ubóstwo i niesprawiedliwości, z powodu których tak wielu już cierpiało, a także zdemaskowała nasze fałszywe bezpieczeństwo oraz rozdrobnienie i polaryzację, które po cichu nas rozdzierają""- napisał Franciszek.
Jak zaznaczył, osoby najbardziej wrażliwe i podatne na zagrożenia jeszcze bardziej odczuły swoją własną bezradność i kruchość.
""Doświadczyliśmy przygnębienia, rozczarowania, zmęczenia i nawet naszym spojrzeniem mogło zawładnąć konformistyczne rozgoryczenie, które odbiera nadzieję"" - przyznał papież.
Zwrócił uwagę na znaczenie słowa nadziei, które przełamuje wszelki determinizm, daje wolność i odwagę.
""W tym czasie pandemii, w obliczu pokusy ukrywania i usprawiedliwiania obojętności i apatii w imię zdrowego dystansu społecznego, istnieje pilna potrzeba misji współczucia, zdolnej uczynić z niezbędnego dystansu miejsce spotkania, opieki i promocji"" - wezwał.
Zaapelował o tworzenie ""wspólnoty przynależności i solidarności"" oraz przestrzegł przed zamykaniem się w ""najbardziej tchórzliwym sceptycyzmie"" i głoszeniem opinii, że ""wszystko jest takie samo, nic się nie zmieni"".
W obecnej sytuacji, ocenił Franciszek, istnieje pilna potrzeba ""misjonarzy nadziei"", którzy będą przypominać, że nikt nie zbawia się sam.
""Nowe czasy wymagają wiary zdolnej, by nadać rozmach inicjatywom i kształtowaniu wspólnot, poczynając od mężczyzn i kobiet, którzy uczą się brać odpowiedzialność za słabość własną i cudzą, promując braterstwo i przyjaźń społeczną"" - napisał papież, przywołując fragment swej najnowszej encykliki ""Fratelli tutti"".
Przypomniał, że pierwsi chrześcijanie zapoczątkowywali swoje życie wiary w środowisku nieprzyjaznym i trudnym, gdzie ""marginalizacje i uwięzienie przeplatały się z oporami wewnętrznymi i zewnętrznymi"".
""Ale to, zamiast być trudnością lub przeszkodą, zamiast skłaniać ich do załamania się czy zamknięcia się w sobie, pobudzało ich do przekształcenia wszelkich niedogodności, przeciwności czy trudności w okazję do misji"" - podkreślił Franciszek.
Zauważył, że pierwsi chrześcijanie byli ""dalecy od ulegania pokusie zamknięcia się w elicie"".
""Lubię myśleć - wyznał papież - że nawet najsłabsi, najbardziej ograniczeni i zranieni mogą być na swój sposób misjonarzami, ponieważ zawsze trzeba pozwalać, aby dobro było przekazywane, nawet jeśli współistnieje z wieloma słabościami"".
Jego zdaniem szczególnie w obecnych czasach pandemii ważne jest to, by powiększać zdolność do docierania do tych, którzy ""nie jawią się jako część mojego świata zainteresowań, chociaż są blisko nas"".
1",,DODANE 29.01.2021 15:20,PAP,"TAGI:
kościół pap papież watykan",https://www.gosc.pl/doc/6710257.Papiez-Pandemia-powiekszyla-cierpienie-samotnosc-ubostwo-i
Pandemia zwiększyła zaangażowanie Polaków w wolontariat,"Pandemia zwiększyła zaangażowanie Polaków w wolontariat. Pojawiły się też nowe formy i pola aktywności - zwłaszcza pomoc chorym i seniorom. W ramach Caritas zaangażowanych jest blisko 90 tys. osób - powiedziała PAP koordynator ds. wolontariatu Caritas Polska Marta Dobrzyńska.
W 1985 roku Zgromadzenie Narodowe Organizacji Narodów Zjednoczonych ustanowiło 5 grudnia Międzynarodowym Dniem Wolontariusza. Z tej okazji odbywają się konferencje, pokazy i warsztaty dotyczące metod pozyskiwania ochotników i organizacji pracy, a także aspektów prawnych. Wiele instytucji organizuje gale wolontariatu, niektóre z powodu pandemii odbywają się online.
Z badania CBOS z marca 2020 roku pt. ""Aktywność Polaków w organizacjach obywatelskich"" wynika, że z roku na rok rośnie odsetek osób posiadających własne doświadczenia wolontariatu. W ocenie analityków CBOS, aktywności w organizacjach i ogólnej działalności społecznej Polaków sprzyjają m.in. ponadprzeciętne zaangażowanie religijne, wyższe wykształcenie, znacząca pozycja zawodowa, relatywnie najwyższe zarobki oraz status ucznia lub studenta.
Polacy najczęściej poświęcają swój czas na pracę społeczną w ramach organizacji charytatywnych - największy odsetek obserwujemy wśród pomagających dzieciom (15 proc.), ale także dorosłym, w tym chorym, niepełnosprawnym, starym, ubogim i bezdomnym (11,2 proc.).
""W wolontariat Caritas angażuje się w kraju prawie 90 tys. osób. Są to zarówno małe dzieci zrzeszone w przedszkolnych Kołach Caritas, młodzież szkolna oraz osoby w średnim i starszym wieku. Rozkład liczbowy młodych i starszych jest podobny"" - powiedziała PAP koordynator ds. wolontariatu Caritas Polska Marta Dobrzyńska. Zaznaczyła, że pandemia nie zmniejszyła zaangażowania Polaków w wolontariat.
Uczniowie działają w ramach Szkolnych Kół Caritas (SKC). ""Prowadzą projekty społeczne i ekologiczne, np. organizują spotkania dla osób samotnych i wykluczonych takie jak Wigilia Caritas, zbiórki pieniędzy i żywności dla potrzebujących, zakładają ogrody, promują ekologiczny sposób życia, spędzają czas z chorymi i samotnymi osobami, odrabiają lekcje i bawią się z dziećmi z ubogich z rodzin, czy nagrywają filmiki bądź przedstawienia dla osób w hospicjach"" - powiedziała Marta Dobrzyńska.
Zaznaczyła, że dorośli działają w ramach Parafialnych Zespołów Caritas (PZC). ""Bardzo często wspierają projekty Caritas diecezjalnych, zbierają środki dla potrzebujących czy wykluczonych w lokalnej społeczności. Otaczają także sąsiedzką opieką starszych i chorych"" - wskazała koordynator ds. wolontariatu Caritas Polska.
Zwróciła uwagę, że są także tzw. wolontariusze akcyjni. Bardzo wielu niosło pomoc w najtrudniejszym momencie pandemii roznosząc zakupy seniorom, zapraszają na spacer, czy pomagają w korzystaniu z nowych technologii.
Wyjaśniła, że różnica wolontariatu w ramach Caritas od innych form zaangażowania na rzecz społeczeństwa tkwi w motywacji, która odnosi się do Chrystusa i jego nauczania. ""Wolontariusz towarzyszy ubogim, dostrzegając nie tylko ich potrzeby materialne, takie jak bieda, bezdomność, choroba, samotność, ale również potrzeby duchowe i religijne"" - wyjaśniła koordynator wolontariatu w Caritas Polska.
Poinformowała, że co miesiąc przygotowywane są pakiet materiałów formacyjnych, które rozsyłane są do wolontariuszy w całej Polsce. ""Zawierają one scenariusze spotkań do poprowadzenia przez opiekunów i koordynatorów wolontariatu. Są także inspiracją do podejmowania działań charytatywnych na dany miesiąc"" - powiedziała Dobrzyńska. ""Co miesiąc Caritas Polska prowadzi również spotkanie formacyjne online dla wolontariuszy Caritas"" - dodała.
Zaznaczyła, że ""pierwsze miesiące pandemii były dla wolontariatu bardzo trudne"". ""Zamkniecie szkół oraz obawa o zdrowie wolontariuszy-seniorów spowodowały w wielu miejscach zatrzymanie dotychczasowych działań. Obecnie jednak uczymy się na nowo działać w zmienionej rzeczywistości. Część prowadzonych działań przez wolontariuszy zaczęła wykorzystywać nowe technologie, inni z zachowaniem zasad bezpieczeństwa podejmują wcześniejszą pracę"" - powiedziała Marta Dobrzyńska. Przyznała, że były osoby, które wstrzymały działania, ale pojawili się też nowi wolontariusze, zwłaszcza młodzi ludzie, którzy wnieśli nowe pomysły i wiele zapału.
W wolontariat misyjny angażuje się co roku blisko 3 tys. młodych Polaków. W Polsce działa ponad 50 wolontariatów misyjnych. Ich specyfika zależy od grupy i prowadzącego go stowarzyszenia. Część z nich zajmuje się animacją misyjną, a więc mówieniem o misjach, świadczeniem usług na rzecz różnych referatów i instytucji misyjnych. Inne mają charakter krótkoterminowych wyjazdów na misje (1-3 miesiące) lub długoterminowych wyjazdów (trwają przeważnie rok).
Wśród największych organizacji prowadzących w Polsce wolontariat młodzieżowy są: Salezjański Wolontariat Misyjny ""Don Bosco"", Klaweriański Wolontariat Misyjny ""Furaha"", Salwatoriański Wolontariat Misyjny ""Salvator"", Pallotyński Wolontariat Misyjny ""Salvatti.pl"" oraz Tarnowski Wolontariat Misyjny.
""Dla uczniów ostatnich klas szkoły podstawowej i szkoły średniej Papieskie Dzieło Rozkrzewienia Wiary w Polsce od czterech lat prowadzi Młodzieżowy Wolontariat Misyjny. Niektórzy odwiedzają chorych, przygotowują w parafii liturgię z akcentami misyjnymi, materiały np. kartki na festyn misyjny, z którego dochody w części są przekazywane na jeden z projektów realizowanych przez PDM w konkretnym kraju misyjnym"" - wyjaśnił PAP dyr. Papieskich Dzieł Misyjnych w Polsce (PDM) ks. dr Maciej Będziński. Zaznaczył, że ""cała działalność młodzieży odbywa się w duchu PDM""
Powiedział, że w czasie pandemii żadna grupa młodzieżowego wolontariatu nie przestała istnieć, a nawet pojawiła się kolejna. ""Zawieszone były wyjazdy, więc młodzież spotykała się online. Obecnie wracamy do normalności"" - zaznaczył dyr. PDM.
Zapowiedział, że wolontariusze przygotowują się m.in do Spotkania Młodych w Lednicy, które odbędzie się 4 czerwca 2022 roku. ""Będziemy tam mieli swoją wioskę misyjną"" - powiedział dyr. PDM.
Istnieje także ""Wolontariat Syberyjski"" organizowany przez Zespół Pomocy Kościołowi na Wschodzie przy Konferencji Episkopatu Polski, w który włączają się zarówno osoby młode, jak dojrzałe czy emeryci.
W ramach przygotowań do wyjazdu na Syberię, do Kazachstanu, czy na Ukrainę, by pomóc tam miejscowej wspólnocie katolickiej, wolontariusz uczestniczy w kursie prowadzonym przez Pallotyński Wolontariat Misyjny, który obejmuje pięć weekendów formacyjnych odbywających się raz w miesiącu - od października do lutego. Program służy pogłębieniu życia duchowego, rozwija świadomość i wiedzę w zakresie misji oraz sprzyja wymianie doświadczeń i wzajemnemu poznaniu się. Po zakończeniu kursu wolontariusze uczestniczą w nocnym czuwaniu na Jasnej Górze, podczas którego na mszy św. dokonuje się ceremonia posłania misyjnego oraz wręczenie ""Misyjnego Krzyża"".
Wiele osób angażuje się także wolontaryjnie w dzieła prowadzone przez konkretne zgromadzenia zakonne. Przykładem są salezjanie prowadzący oratoria dla młodzieży oraz księża michalici. 
1",,DODANE 05.12.2021 08:50,PAP,"TAGI:
caritas polska dobroczynność dzieci kościół pap pdm pogoda społeczeństwo statystyka ubóstwo",https://www.gosc.pl/doc/7254143.Pandemia-zwiekszyla-zaangazowanie-Polakow-w-wolontariat
"Papież: mafie wykorzystują pandemię, by się bogacić","Papież Franciszek potępił w niedzielę mafie obecne w różnych częściach świata i podkreślił, że bogacą się one teraz wykorzystując pandemię. Nazwał je ""strukturami grzechu"" i dodał, że są sprzeczne z Ewangelią.
Zwracając się do wiernych z biblioteki Pałacu Apostolskiego Franciszek powiedział: ""Dzisiaj we Włoszech obchodzony jest dzień pamięci i zobowiązań ku czci niewinnych ofiar mafii. Są one obecne w różnych częściach świata i wykorzystując pandemię wzbogacają się poprzez korupcję"".
""Święty Jan Paweł II piętnował ich kulturę śmierci, a Benedykt XVI potępił je jako drogi śmierci. Te struktury grzechu, struktury mafijne, sprzeczne z Ewangelią Chrystusa mylą wiarę z bałwochwalstwem""- mówił papież.
Następnie dodał: ""Dzisiaj wspominamy wszystkie ofiary i ponawiamy nasze zobowiązanie przeciwko mafiom"".
Papież nawiązał także do przypadającego w poniedziałek Światowego Dnia Wody, ustanowionego przez ONZ. Dzień ten, podkreślił, zachęca do refleksji nad tym ""wspaniałym i niezastąpionym darem Boga"".
""Dla nas wierzących siostra woda nie jest towarem, lecz jest uniwersalnym symbolem oraz źródłem życia i zdrowia. Zbyt wielu braci, tak wielu braci i sióstr ma dostęp do niewielkiej ilości wody, czasem nawet zatrutej. Konieczne jest zapewnienie wszystkim wody pitnej i odpowiednich warunków sanitarnych""- oświadczył papież. Podziękował wszystkim, którzy podejmują działania w tym celu.
Na zakończenie transmitowanej przez watykańskie media modlitwy skierował pozdrowienie dla osób chorych i samotnych.
Południową modlitwę Franciszek odmówił ponownie z biblioteki, a nie w oknie Pałacu Apostolskiego w związku z lockdownem w Rzymie i całym stołecznym regionie Lacjum. Plac Świętego Piotra był pusty. Niewielka grupa osób zgromadziła się przy barierkach koło zamkniętych wejść.
1",,DODANE 21.03.2021 14:43,PAP,"TAGI:
epidemia gang kościół pap papież przestępczość watykan zdrowie",https://www.gosc.pl/doc/6781443.Papiez-mafie-wykorzystuja-pandemie-by-sie-bogacic
"Wyzwaniem dla Kościoła po pandemii jest przekonanie wiernych, że ""duchowość, która odrzuca świątynię, jest fałszywa""","Wyzwaniem dla Kościoła po pandemii jest przekonanie wiernych, że ""duchowość, która odrzuca świątynię, jest fałszywa"". Zakłada to ewangelizację w miejscach innych niż kościoły i opartą na świeckich - powiedział PAP bp Grzegorz Suchodolski biskup pomocniczy diecezji siedleckiej.
W piątek w Kalwarii Zebrzydowskiej rozpocznie się 389. Zebranie Plenarne Konferencji Episkopatu Polski. Wśród tematów będą m.in. beatyfikacja kard. Wyszyńskiego, formacja kapłańska, duszpasterstwo rodzin i wizyta ad limina Apostolorum.
""Pandemia nie była dla Kościoła czasem łatwym. Pokazała, że jako wspólnota, a więc biskupi, duszpasterze i wierni świeccy jesteśmy różni i że nasze reakcje nawet na globalne zagrożenie nie są identyczne. Misją Kościoła jest służyć wszystkim, a reakcje na obowiązujące obostrzenia, na kwestię noszenia maseczek czy na zasadność szczepień nie wybrzmiały jednym głosem"" - powiedział bp Suchodolski.
Przyznał, że z pozycji duszpasterza nie było łatwo godzić ze sobą wszystkie te wymagania.
""Rodziło to wiele napięć i ujawniało wiele skrajnych postaw. Osobiście najbardziej bolało mnie niezrozumienie różnych form przyjmowania komunii św. Znaczna grupa duchownych i wiernych świeckich +okopała się+ w swoich subiektywnych przekonaniach i nie chciała słuchać głosu innych, manifestując przy stole eucharystycznym swoją odrębność"" - powiedział bp Suchodolski.
W jego ocenie - czas pandemii pokazał ""brak zaufania i posłuszeństwa wobec Kościoła oraz mentalne zamknięcie - nas katolików - na tych, którzy są inni"". ""Tych kwestii nie da się rozwiązać jak tylko we wzajemnym dialogu, którego istotną częścią jest obopólne słuchanie"" - wskazał.
Podkreślił, że ""w dzisiejszym zróżnicowanym świecie nawet Kościół nie będzie już monolitem"". ""Biblijna koncepcja Kościoła, jako Ciała Chrystusowego, zakłada różnorodność nie tylko funkcji, ale też członków"" - zauważył.
Bp Suchodolski zaznaczył, że ""poważnym wyzwaniem dla Kościoła po pandemii będzie misyjne wyjście ku tym, którzy nie zechcą już wrócić na liturgię; przekonanie wiernych, że +duchowość, która odrzuca świątynię jest fałszywa+"".
""Zakłada to poprowadzenie ewangelizacji również w miejscach innych niż kościoły oraz przez o świeckich, którzy dotrą tam, gdzie nie dotrze Kościół instytucjonalny. Stąd ogromna potrzeba przygotowania uformowanych i mocnych grup ewangelizacyjnych"" - powiedział.
Na pytanie, w którą stronę powinno pójść duszpasterstwo i katecheza, bp Suchodolski zaznaczył, że ""trzeba słuchać tego, co mówi Duch do Kościołów"". ""Ta pierwotna, biblijna i apostolska zasada, winna być na nowo przywołana i z całą determinacją realizowana na każdym szczeblu życia chrześcijańskiej wspólnoty"" - zaznaczył hierarcha.
W jego ocenie ""pewną nadzieję i kierunek, daje tutaj nowy synod zapowiedziany przez papieża: +Ku Kościołowi synodalnemu: komunia, uczestnictwo i misja+"". ""Podejmuje on bardzo ważny temat większej partycypacji, ale też odpowiedzialności wiernych świeckich, osób duchownych i konsekrowanych w tworzeniu modelu i żywotności Ciała Chrystusa"" - powiedział bp Suchodolski.
Zauważył, że kiedy w czasach apostolskich zorientowano się, że zaniedbywane jest głoszenie przesłania zbawienia i że apostołowie zajęli się rzeczami drugorzędnymi, ustanowiono w Kościele urząd diakonów, aby podzielić się służbą i odpowiedzialnością i pozwolić apostołom pełnić jak najlepiej podstawową misję głoszenia Słowa i sprawowania sakramentów.
""Ten model jest bardzo bliski papieżowi Franciszkowi, który chociażby w ostatnich miesiącach podniósł do rangi oficjalnych posług w Kościele funkcje lektora, akolity i katechety, przeznaczone z zasady dla wiernych świeckich. Ufam, że rozpoczynający się w październiku synod pomoże na poszczególnych poziomach życia Kościoła, w tym koniecznie na szczeblu parafii i diecezji, zaangażować w misję Kościoła większą liczbę wiernych, i że stanie się on przyczynkiem do świadomego przeobrażania modelu klerykalnego na bardziej wspólnotowy. Ale do tego nie wystarczy słuchać siebie, trzeba słuchać też Ducha, który mówi do Kościołów"" - powiedział bp Suchodolski.
Podkreślił, że ""w procesie głoszenia Ewangelii najważniejszym pytaniem nie jest to, jak posługiwać się nowymi technologiami dla celów ewangelizacyjnych, ale jak stać się ewangelizującą obecnością na cyfrowym kontynencie"".
Wyjaśnił, że tak tę kwestię postrzega najnowsze +Dyrektorium o katechizacji+, wydane w ubiegłym roku przez Papieską Radę ds. Krzewienia Nowej Ewangelizacji.
""W rozdziale dziesiątym, zatytułowanym: +Katecheza wobec współczesnych scenariuszy kulturowych+, dość szeroko i dogłębnie ukazuje ono problematykę głoszenia i katechizacji w epoce cyfrowej. Nowe formy i narzędzia głoszenia są bardzo ważne i należy je stosować, ale katechezy nie da się prowadzić jedynie, opierając się na nowych narzędziach i technologiach. Dla spełnienia jej podstawowych celów potrzebne jest stworzenie przestrzeni do doświadczenia wiary"" - wskazał bp Suchodolski.
Zwrócił uwagę, że ""dynamika bycia uczniem Chrystusa to nie to samo co relacja, jaka nawiązuje się pomiędzy influencerem a jego wirtualnymi followersami"". ""Do tej pierwszej potrzeba osób obdarzonych autorytetem, którzy poprzez osobiste towarzyszenie będą potrafiły doprowadzić każdego z młodych do odkrycia własnego życiowego projektu. Droga taka wymaga przejścia od samotności, która karmi się internetowymi lajkami, do realizacji projektów osobistych i społecznych, które dokonują się we wspólnocie"" wskazał biskup, powołując się na dyrektorium.
Zaznaczył, że katecheza w epoce cyfrowej musi prowadzić od ""indywidualistycznego i samotniczego świata społecznościowego do wspólnoty Kościoła, miejsca, gdzie doświadczenie Boga prowadzi do komunii i życia rzeczywiście dzielonego z innymi"".
W ocenie bpa Suchodolskiego takim skutecznym i sprawdzonym narzędziem są Światowe Dni Młodzieży, nie tylko w wymiarze międzynarodowym, ale też w Kościołach lokalnych.
Zwrócił uwagę, że stawianie wymagań młodym powinno być mądre i roztropne. ""Nie może ograniczyć się, tak jak dzieje się to zazwyczaj w modelu tradycyjnym, do zaliczenia przez młodzież odpowiedniej liczby mszy, nabożeństw i katechez"" - wskazał bp Suchodolski. ""Należy więc szukać nowych form przekazu wiary, np. w formie seminariów odnowy wiary, kursów prowadzonych w ramach szkół nowej ewangelizacji czy projektów pastoralnych koordynowanych przez krajowe duszpasterstwo młodzieży"" - powiedział.
Zaznaczył, że ważne jest także miejsce i środowisko tych spotkań. ""Nie wszystko musi być w kościele. Raczej promowałbym konieczność przygotowywania przy parafiach pewnego rodzaju centrów duszpasterstwa młodych, oratoriów, gdzie młodzi mogliby spotkać się ze sobą, porozmawiać, wypić razem herbatę, pograć w różne gry, spędzić czas, podyskutować, a także doświadczyć wspólnotowej drogi wiary"" - wskazał bp Suchodolski. ""Oczywiście obok miejsca potrzebni są także oddani duszpasterze i liderzy świeccy"" - dodał.
W czasie najbliższego zebrania plenarnego biskupi zajmą się dokumentem o formacji kapłańskiej ""Droga formacji prezbiterów w Polsce. Ratio institutionis sacerdotalis pro Polonia"". Został on zatwierdzony przez Kongregację ds. Duchowieństwa jako eksperyment na pięć lat. Data jego wejścia w życie zostanie wkrótce ogłoszona przez przewodniczącego Konferencji Episkopatu Polski
Ten dokument ""dokonuje pewnej rewolucji w przygotowaniu kandydatów do kapłaństwa"" - powiedział bp Suchodolski. Wyjaśnił, że zakłada on, że alumn ma nie tylko zaliczyć poszczególne lata studiów filozoficznych i teologicznych, ale także dzieli jego pobyt w seminarium na cztery odrębne etapy formacyjne: etap propedeutyczny, etap bycia uczniem Chrystusa, etap upodabniania się do Chrystusa i etap pastoralny"".
Zauważył, że ""priorytet w przygotowaniu do kapłaństwa przesunięty zostaje w stronę pełniejszej formacji osobistej, wzbogaconej wydłużonym etapem praktyki duszpasterskiej"".
""Etapowanie pozwala na bardziej indywidualne prowadzenie każdego z kandydatów oraz na bieżące reagowanie i wprowadzanie nowych wyzwań formacyjnych"" - wskazał bp Suchodolski. 
1",,DODANE 10.06.2021 06:50,PAP,"TAGI:
episkopat katecheza kościół młodzież pap seminarium",https://www.gosc.pl/doc/6918691.Wyzwaniem-dla-Kosciola-po-pandemii-jest-przekonanie-wiernych-ze
Rada Stała KEP o aktualnych kwestiach duszpasterskich Kościoła w Polsce w dobie pandemii,"Aktualne kwestie duszpasterskie Kościoła w Polsce w dobie pandemii, beatyfikacja kard. Stefana Wyszyńskiego, temat języka używanego w debacie publicznej i życiu społecznym oraz kwestia wystąpień duchowych w mediach – to główne tematy, które podjęła Rada Stała Konferencji Episkopatu Polski obradująca 3 maja br. na Jasnej Górze.
Biskupi wyrazili wdzięczność papieżowi Franciszkowi za ogłoszenie daty beatyfikacji kard. Wyszyńskiego. Zaapelowali, by przygotowania do tej uroczystości objęły cały kraj i stały się okazją do przypomnienia i pogłębienia jego nauczania. Wskazali, że postać Prymasa Tysiąclecia „może być dzisiaj inspiracją dla tych, którzy pragną pojednania społecznego i dobra powszechnego, a także poszanowania prawa ludzi wierzących do nieskrępowanego praktykowania i publicznego wyznawania wiary w naszym kraju”.
Rada Stała przeanalizowała sytuację duszpasterską Kościoła w dobie pandemii i wynikające stąd wyzwania duszpasterskie. „Pandemia ukazała granice ludzkiej autonomii i wyzwania stojące przed działalnością pastoralną” – napisali biskupi w komunikacie. „Potrzebna jest zatem bardzo dokładna analiza aktualnej sytuacji i dostrzeżenie już dzisiaj możliwych konsekwencji pandemii w polskich diecezjach. Troską pasterzy będzie zatem przygotowanie Kościoła do czasu po pandemii” – zauważyli biskupi dodając, że szersza refleksja na ten temat zostanie podjęta podczas kolejnego Zebrania Plenarnego.
Biskupi podjęli także temat języka używanego w debacie publicznej i życiu społecznym. Przypomnieli, że papież Franciszek wielokrotnie wskazywał na wagę tzw. języka inkluzywnego, szczególnie w obliczu narastających podziałów, agresji werbalnej, języka nienawiści i działań wykluczających. „Biskupi dostrzegając, że zjawiska te stały się częścią życia społecznego w Polsce, zachęcają Radę Społeczną KEP do przygotowania dokumentu, w którym podkreślona zostanie konieczność podjęcia działań sprzyjających budowaniu wzajemnego zrozumienia, łagodzeniu konfliktów oraz niwelowaniu istniejących podziałów” – czytamy w Komunikacie.
Ostatnia kwestia, nad którą dyskutowali biskupi, dotyczyła wystąpień duchowych w mediach, zwłaszcza pewnych publicznych wypowiedzi nie zawsze w pełni zgodnych z nauką Kościoła. W związku z tym, Rada Stała zaproponowała m.in. rewizję i aktualizację obowiązujących „Norm Konferencji Episkopatu Polski dotyczących występowania duchownych i osób zakonnych oraz przekazywania nauki chrześcijańskiej w audycjach radiowych i telewizyjnych”.
Spotkanie Rady Stałej poprzedziła Eucharystia na szczycie Jasnej Góry pod przewodnictwem abp. Stanisława Gądeckiego, przewodniczącego Konferencji Episkopatu Polski, podczas której modlono się za wstawiennictwem Maryi o pokój społeczny w naszej Ojczyźnie i o ustanie pandemii.
1 2",,DODANE 03.05.2021 18:56,BP KEP,,https://www.gosc.pl/doc/6841960.Rada-Stala-KEP-o-aktualnych-kwestiach-duszpasterskich-Kosciola
W sobotę konsekracja nowego kościoła w syberyjskim Białymstoku,"W sobotę odbędzie się konsekracja odbudowanego po pożarze kościoła w syberyjskiej wsi Białystok - poinformowali organizatorzy akcji, w ramach której zbierane były pieniądze na odbudowę świątyni. Kościół miał być konsekrowany już przed rokiem, uniemożliwiła to jednak pandemia koronawirusa.
Kościół w syberyjskim Białymstoku zbudowali w 1908 r. Polacy, którzy w ramach dobrowolnej emigracji przenieśli się w tamte strony za chlebem i założyli osadę. Pożar świątyni, która pełniła nie tylko funkcje sakralne, ale też integrujące miejscową polską wspólnotę, wybuchł w nocy z 18 na 19 kwietnia 2017 r. Za przyczynę przyjęto awarię instalacji elektrycznej.
Pieniądze na odbudowę w ramach akcji ""Syberyjski Białystok - zmartwychwstanie"" zbierała przez blisko dwa lata parafia katolicka prowadzona przez jezuitów w Tomsku w Rosji. Pod jej opieką są też wierni ze wsi Białystok, gdzie - choć nieliczni - żyją jeszcze potomkowie polskich osadników z początku XX w.
Zbiórka ruszyła w połowie 2017 r. Z końcem kwietnia 2019 r. ogłoszono, że dzięki wsparciu osób indywidualnych i instytucji z Polski i zagranicy, m.in. środowisk polonijnych, udało się zebrać potrzebną kwotę, aby postawić nową kaplicę.
Odbudowa ruszyła dwa lata temu, budynek jest drewniany, a całość projektu oparta na oryginalnej bryle kościoła z 1908 r. Nowy obiekt jest jednak znacznie mniejszy, łącznie z poddaszem jego powierzchnia nie przekracza 100 metrów kwadratowych, ale na potrzeby obecnej społeczności syberyjskiego Białegostoku jest wystarczająca.
Oprócz części sakralnej, w budynku jest też miejsce, w którym będzie można prowadzić aktywizację i edukację miejscowych dzieci. Na strychu zaś miejsce noclegowe, które będzie wykorzystywane np. przez duchownych przyjeżdżających do wsi w obowiązkach duszpasterskich. Przed miesiącem na wieży świątyni zawisł dzwon. O pożarze z 2017 roku przypomina krzyż i tablica, znajdujące się obok nowego kościoła.
  O. WOJCIECH ZIÓŁEK SJ
Pierwsza msza, jeszcze w niewykończonym budynku, odbyła się podczas Bożego Narodzenia w 2019 roku. Konsekracja była planowana na 13 czerwca 2020 r., w dzień patrona tej świątyni św. Antoniego z Padwy, została jednak przeniesiona - decyzją władz kościelnych - na późniejszy termin, z powodu pandemii i związanej z nią sytuacji w Rosji.
Jak poinformowali organizatorzy akcji zbiórki pieniędzy, konsekracja odbędzie się w południe, w sobotę 12 czerwca. Dokona jej ordynariusz katolickiej diecezji w Nowosybirsku bp Joseph Werth, a udział mają wziąć m.in. konsul generalny RP w Irkucku, duchowni z diecezji, w tym księża pracujący wcześniej w syberyjskim Białymstoku, prawosławny ksiądz z sąsiedniej parafii, przedstawiciele miejscowej Polonii i władze lokalne.
""Mało kto wierzył, że to się uda, ale coraz większe robiły się nam oczy, że jednak się udaje, że jesteśmy coraz bliżej i zaczęło się angażować dużo osób"" - powiedziała PAP Agnieszka Kaniewska, która w ramach akcji ""Syberyjski Białystok - zmartwychwstanie"" odpowiada za kontakty z mediami.
Zwróciła uwagę, że w miejscu, wydającym się niedostępnym dla świata, udało się zrobić coś dla lokalnej społeczności. ""Coś, co niesie dla niej ogromną wartość, również sentymentalną, bo ten kościół jest symbolem - symbolem poprzedniego kościoła, który był też symbolem pamięci o przodkach"" - dodała Kaniewska.
1",,DODANE 11.06.2021 19:26,PAP,"TAGI:
historia kościół pap polonia rosja",https://www.gosc.pl/doc/6920969.W-sobote-konsekracja-nowego-kosciola-w-syberyjskim-Bialymstoku
Papieskie orędzie na 94. Światowy Dzień Misyjny: Pandemia jest wyzwaniem dla misji Kościoła,"Pandemia jest także wyzwaniem dla misji Kościoła; jesteśmy zaproszeni do ponownego odkrycia, że potrzebujemy relacji społecznych oraz wspólnotowej relacji z Bogiem - napisał papież Franciszek w orędziu na 94. Światowy Dzień Misyjny, obchodzony w przedostatnią niedzielę października.
Papieskie orędzie na ten dzień, nazywany Polsce Niedzielą Misyjną, nosi tytuł ""Oto ja, poślij mnie"".
Franciszek wyraża w nim wdzięczność Bogu za zaangażowanie, z jakim przeżywany był w całym Kościele październik ubiegłego roku, jako Nadzwyczajny Miesiąc Misyjny. ""Jestem przekonany, że przyczynił się on do misyjnego nawrócenia w wielu wspólnotach, podążających za wskazanym tematem: +Ochrzczeni i posłani: Kościół Chrystusa z misją w świecie+"" - napisał papież.
Podkreśla, że mimo pandemii hasło tegorocznego Światowego Dnia Misyjnego ""Oto ja, poślij mnie"" jest wciąż aktualne"". Jest to ciągle aktualna odpowiedź na pytanie Pana: Kogo mam posłać"" - zaznaczył wyjaśniając, że ""to powołanie pochodzi z serca Boga, z Jego miłosierdzia, które rzuca wyzwanie zarówno Kościołowi, jak i ludzkości w obecnym światowym kryzysie"".
Papież przyznaje, że pandemia wszystkich zaskoczyła powodując lęk i dezorientację. Zaznacza jednocześnie, że ""powołanie do misji, zaproszenie do wyjścia ze swoich ograniczeń ze względu na miłość Boga i bliźniego jawi się jako szansa dzielenia się, służby, wstawiennictwa"".
Podkreśla jednocześnie, że ""Misja, +Kościół wychodzący+ nie jest programem, zamiarem, który należy zrealizować wysiłkiem woli"". ""To Chrystus sprawia, że Kościół wychodzi ze swoich ograniczeń. W misji głoszenia Ewangelii wyruszasz, ponieważ Duch cię pobudza i niesie"" - wyjaśnia papież Franciszek. Dodaje, że ""misja jest wolną i świadomą odpowiedzią na powołanie Boga"".
""To powołanie możemy dostrzec tylko wtedy, gdy przeżywamy osobistą relację miłości z Jezusem żyjącym w swoim Kościele"" - wyjaśnia papież.
Papież zwraca również uwagę, że odczytanie znaków czasu, które niesie pandemia, jest także wyzwaniem dla misji Kościoła.
""Jesteśmy zaproszeni do ponownego odkrycia, że potrzebujemy relacji społecznych, a także wspólnotowej relacji z Bogiem"" - pisze Franciszek.
Zwraca jednocześnie uwagę, że niemożność gromadzenia się, jako wspólnota Kościoła w celu sprawowania eucharystii - ""nie jest przeszkodą na drodze powołania misyjnego"". ""Bóg oczekuje od nas wielkodusznej i stanowczej odpowiedzi: +Oto ja, poślij mnie!+"" - podkreśla papież.
Pisze, że ""miłość wyrażona w zbiórkach podczas celebracji liturgicznych trzeciej niedzieli października ma na celu wsparcie pracy misyjnej"", prowadzonej w jego imieniu przez Papieskie Dzieła Misyjne, ""aby wyjść naprzeciw duchowym i materialnym potrzebom narodów i Kościołów na całym świecie, dla zbawienia wszystkich"".
W Światowy Dzień Misyjny we wszystkich kościołach i parafiach na całym świecie przeprowadzona zostanie zbiórka na Fundusz Solidarności Papieskiego Dzieła Rozkrzewiania Wiary.
Doświadczenie pandemii jest ważne także dla misji Kościoła
Orędzie papieża Franciszka na Światowy Dzień Misyjny. 
1",,DODANE 13.10.2020 07:03,PAP,"TAGI:
kościół misje pap papież",https://www.gosc.pl/doc/6571322.Papieskie-oredzie-na-94-Swiatowy-Dzien-Misyjny-Pandemia-jest
Bp Mazur: Pandemia nie osłabiła ducha misyjnego Polaków,"Pandemia nie osłabiła ducha misyjnego wśród Polaków. Do Centrum Formacji Misyjnej na dziewięciomiesięczny kurs przygotowujący do wyjazdu zgłosiło się więcej osób niż rok temu - powiedział PAP przewodniczący Komisji Episkopatu Polski ds. Misji bp Jerzy Mazur.
Nowy rok w Centrum Formacji Misyjnej w Warszawie rozpoczęło we wrześniu br. 16 osób - o pięć więcej niż w roku ubiegłym. W gronie tym są siostra zakonna, brat zakonny, 5 świeckich, kapłan zakonny i 8 kapłanów diecezjalnych. Z tego 7 osób uda się do Afryki, 5 do Ameryki Łacińskiej i na Alaskę, a 4 do Azji.
""To pokazuje, że czas pandemii nie wystraszył, nie zniechęcił przyszłych misjonarzy, a wręcz przeciwnie. Dla nas jest to znak, że wiara tych, którzy się zgłosili, jest dojrzała"" - powiedział PAP bp Mazur.
Zwracając uwagę na większą niż zwykle liczbę świeckich, którzy zgłosili się w tym roku do CFM, biskup powiedział, że mają oni za sobą doświadczenie wolontariatu misyjnego, a więc są świadome drogi, którą wybierają.
""To też pokazuje, że budzi się laikat, że budzi się olbrzym, która ma wielki potencjał, który może być wykorzystany w dziele ewangelizacji"" - ocenił przewodniczący Komisji Episkopatu Polski ds. Misji.
W ciągu dziewięciu miesięcy przyszli misjonarze będą uczyć się w CFM języka używanego w kraju, do którego zostaną wysłani, będą mieli wykłady z misjologii, szczególnie z dialogu z kulturami, dialogu z ubogimi, dialogu międzyreligijnego i z medycyny tropikalnej.
""Duży nacisk jest zawsze położony także na duchowość misyjną poprzez wspólne przeżywanie rekolekcji, dni skupień, konferencji, a także spotykania z misjonarzami i misjonarkami, którzy przybywają do kraju, dzieląc się swoim doświadczeniem misyjnym"" - powiedział bp Mazur.
Dziewięciomiesięczne przygotowanie w CFM uwieńczone jest wręczeniem przez nuncjusza apostolskiego w Polsce krzyży misyjnych, które odbywało się w czasie uroczystości ku czci św. Wojciecha w Gnieźnie. Następnie ma miejsce posłanie misyjne - w przypadku kapłanów i osób świeckich są one w diecezji, a jeśli chodzi o członków zakonów czy zgromadzeń zakonnych - wewnątrz własnej wspólnoty.
W ocenie bpa Mazura, który sam posługiwał jako misjonarz, przygotowanie do wyjazdu w CFM jest ważne, ponieważ pozwala szybciej i płynniej wejść w nowe zadania po dotarciu do miejsca posługi.
""Zderzenie z zupełnie inną kulturą, mentalnością, sposobem przeżywania wiary, myślenia czy z tradycjami zawsze jest dużym wyzwaniem dla człowieka. W związku tym ważne, by się do tego przygotować na tyle, na ile to jest możliwe. Wiedza i doświadczenie innych misjonarzy jest także cenną pomocą"" - powiedział bp Mazur.
Zwrócił również uwagę, że czas w CFM pozwala też przyszłym misjonarzom na pogłębienie swojej wiary i odczytywanie znaków działania Boga.
""Wiara, która nie jest misyjna, a więc nie jest dzieleniem się z innymi Bogiem, przesłaniem Dobrej Nowiny - nie jest wiarą. Ważne jest zatem, aby misjonarz miał świadomość, że jest posłany nie tylko do głoszenie Słowa Bożego, ale także do świadczenia o swojej wierze poprzez przykład codziennego życia. Ludzie w pierwszym rzędzie oceniają wiarygodność naszych słów po naszych czynach. To jest pierwsza ewangelia, którą czyta świat"" - powiedział bp Mazur.
W Ameryce Łacińskiej i na Karaibach pracuje 766 misjonarzy i misjonarek z Polski, w tym 168 księży diecezjalnych, 403 zakonników, 178 sióstr zakonnych i 17 osób świeckich. W Afryce pracuje 730 misjonarzy, w tym 73 księży diecezjalnych, 291 zakonników, 349 sióstr zakonnych i 17 osób świeckich. W Azji posługuje 328 polskich misjonarzy - w tym gronie jest 44 księży diecezjalnych, 145 zakonników, 133 siostry zakonne i 6 osób świeckich. Z kolei w Oceanii pracuje 62 misjonarzy - 11 księży diecezjalnych, 43 zakonników, 7 sióstr zakonnych i jedna osoba świecka. Wszyscy pracują w Papui Nowej Gwinei. W Ameryce Północnej pracuje 17 misjonarzy - 4 księży diecezjalnych, 12 zakonników i jedna osoba świecka.
1",,DODANE 10.09.2020 06:20,PAP,"TAGI:
kościół misje pap społeczeństwo",https://www.gosc.pl/doc/6511050.Bp-Mazur-Pandemia-nie-oslabila-ducha-misyjnego-Polakow
Papież daje dobry przykład ostrożności w czasie pandemii,"Papież Franciszek podziękował w środę Polakom w czasie audiencji generalnej za inicjatywy Dnia Papieskiego i zapewnił o swej modlitwie za Polskę i naród. Wszystkich wiernych prosił o przestrzeganie zasad bezpieczeństwa sanitarnego w związku z pandemią Covid-19.
Zwracając się do Polaków w czasie audiencji w Auli Pawła VI w Watykanie Franciszek powiedział: ""Minionej niedzieli w Polsce obchodzony był Dzień Papieski. Jest to inicjatywa, która zrodziła się z duchowej i kulturowej więzi ze świętym Janem Pawłem II, moim wielkim poprzednikiem a waszym rodakiem, ale wiem, że jest poświęcona modlitwie za aktualnego papieża"".
""Dziękuję wam za to dzieło, które podejmujecie każdego roku i za wszystkie modlitwy, jakimi wspieracie moją posługę. Proszę was: tak kontynuujcie. Ja zaś, przez wstawiennictwo świętego Jana Pawła II, zawierzam Bogu was, wasze rodziny i całą Polskę"" - dodał papież.
Wcześniej w katechezie na temat modlitwy Franciszek przywołując psalmy mówił, że cierpienie ""należy do życia"". Ale, jak dodał, ""każde cierpienie domaga się wyzwolenia, każda łza błaga o pocieszenie, każda rana czeka na uzdrowienie, każde oszczerstwo na wyrok uniewinniający"".
Papież wyjaśnił, że psalmy uczą, ""by nie przyzwyczajać się do cierpienia"". ""Wszyscy cierpią na tym świecie"" - powiedział.
Następnie Franciszek zauważył: ""Ból, którego doznajemy, nie może być tylko specyficznym przypadkiem prawa uniwersalnego. To są zawsze moje łzy, których nikt nie wylał przede mną"".
""Wobec Boga nie jesteśmy nieznajomymi czy numerami"" - wskazał.
Na zakończenie audiencji papież nie podszedł do jej uczestników, by ich pozdrowić. Wyjaśnił, że chciałby to zrobić, jak zawsze.
Nawiązując do zaostrzonych we Włoszech, a także w Watykanie norm sanitarnych stwierdził: ""W związku z nowymi przepisami lepiej zachować dystans"".
""Kiedy ja schodzę do was, wszyscy podchodzą i tłoczą się. Jest niebezpieczeństwo zakażenia. Gdy każdy ma maseczkę i zachowywany jest dystans możemy kontynuować audiencje"" - wyjaśnił Franciszek.
Przeprosił wiernych za to, że pozdrawia ich z daleka. ""Jeśli wszyscy jako dobrzy obywatele będziemy stosować się do zaleceń władz, pomoże to zakończyć pandemię"" - podkreślił papież.
1",,DODANE 14.10.2020 10:58,PAP,"TAGI:
kościół pap papież watykan",https://www.gosc.pl/doc/6573132.Papiez-daje-dobry-przyklad-ostroznosci-w-czasie-pandemii
Ile polskich parafii transmitowało podczas pandemii msze online? Są wyniki badań,"40,8 proc. polskich parafii transmitowało msze św. online z własnego kościoła, korzystając głównie z YouTube'a - 18,9 proc. i Facebooka - 18,7 proc. - wynika z badań przeprowadzonych wiosną 2020 r. przez UW, KUL i Wyższą Szkołę Informatyki i Zarządzania w Rzeszowie.
""Mniej niż 5 proc. parafii prowadziło transmisje niezależne technicznie, np. na stronie internetowej parafii"" - dodano. Wyniki badań opublikowało czasopismo ""Religions"".
Zwrócono w nich uwagę, na korelację między częstością transmitowania a położeniem geograficznym parafii. Najmniej transmisji było w Polsce północno-wschodniej i w północno-zachodniej, a najwięcej w regionach północno-centralnym i południowo-centralnym.
Jako przyczynę wskazano m.in. zróżnicowaną infrastrukturę teleinformatyczną i strukturę parafialną w niektórych diecezjach, bo do parafii należy kilka kościołów obsługiwanych przez jednego duchownego.
""Trzeba wziąć również pod uwagę fakt, że parafie stanęły przed wyzwaniem rozpoczęcia transmisji praktycznie z dnia na dzień, bez ostrzeżenia, bez czasu na przygotowanie. Wielu proboszczów, zwłaszcza w starszym wieku, nie było w stanie mu sprostać"" - zwrócili uwagę autorzy badania.
Wskazano również na zależność między wielkością parafii a transmisjami mszy. Około 75 proc. największych polskich parafii (ponad 10 tys. wiernych) transmitowało niedzielne liturgie. Wśród najmniejszych parafii (poniżej 1000 wiernych) odsetek ten wyniósł 18,1 proc.
Częstość transmisji zależała też od lokalizacji parafii. 67,7 proc. parafii miejskich prowadziło transmisje eucharystii w Internecie, a wśród parafii wiejskich 29,9 proc. Wśród parafii miejsko-wiejskich odsetek ten wyniósł 53,3 proc. Podobną zależność widać między parafiami zakonnymi a diecezjalnymi. Parafie zakonne (68,6 proc.) robiły to częściej niż diecezjalne (38,9 proc.).
Badania pokazały również, że w diecezjach, w których biskupi wyraźnie zachęcali proboszczów do prowadzenia transmisji z parafii, średni odsetek transmisji był wyższy niż w tych, w których takich zachęt nie było.
Przeanalizowano również zależności między skalą transmitowania mszy św. online a liczbą księży na tysiąc wiernych, jak też liczbą wiernych regularnie uczestniczących w niedzielnych mszach i przystępujących regularnie do komunii) w diecezjach. ""Tu zależności nie były aż tak widoczne i oczywiste"" - wskazano w raporcie.
W diecezjach o najniższej liczbie kapłanów transmisji było stosunkowo najwięcej - 56,7 proc.
""Tak duża skala transmitowania mszy online jest przełomem w dotychczasowej praktyce Kościoła. Dotychczas dokumenty Episkopatu Polski regulowały tylko kwestię transmisji telewizyjnych i radiowych, wyznaczając dość rygorystyczne kryteria realizacji takich transmisji (m.in. reprezentacyjny i piękny wygląd świątyni, uroczysta oprawa liturgii)"" - wskazano.
Ponadto, ""transmisje eucharystii traktowano jako ważny element duszpasterstwa osób chorych, podkreślając ich wymiar ewangelizacyjny"".
W ocenie autorów raportu ""wiele parafii chciało zachować duchową łączność ze swoimi wiernymi i decydowało się na transmisje mszy i nabożeństw online, nawet pomimo skromnych możliwości technicznych"".
""Masowość transmitowania była efektem wyboru aspektów komunikacyjnych kosztem elitarnie rozumianej formacji dokonywanej poprzez wyselekcjonowane wzorowe celebracje z najpiękniejszych świątyń. Poprzez łącza internetowe wierni mogli trwać razem na modlitwie i nie czuć się opuszczonymi przez swoje parafie"" - wskazano.
1",,DODANE 28.04.2021 13:02,PAP,"TAGI:
epidemia kościół pap społeczeństwo zdrowie",https://www.gosc.pl/doc/6833869.Ile-polskich-parafii-transmitowalo-podczas-pandemii-msze-online
"Papież Franciszek o pandemii, korupcji w Kościele i ważnym spotkaniu z Benedyktem XVI","Papież Franciszek wyznał, że nowa fala pandemii to dla niego ""dni wielkiej niepewności"". ""Dużo się modlę, jestem bardzo blisko tych, którzy cierpią, jestem modlitwą z tymi, którzy pomagają cierpiącym"" - powiedział włoskiej agencji ADNKronos.
W opublikowanej w piątek rozmowie papież odniósł się do kwestii możliwych dalszych restrykcji z powodu kryzysu epidemicznego, które mogą mieć wpływ na życie Kościoła. Jak zaznaczył, nie chce poruszać kwestii decyzji rządu włoskiego. Przywołał natomiast słowa biskupa: ""Usłyszałem, że ludzie odzwyczaili się od chodzenia do kościoła, że już nie wrócą, by uklęknąć przed krzyżem czy przyjąć ciało Chrystusa"".
""Ja mówię, że jeśli ci ludzie, jak mówi biskup, chodzili do kościoła z przyzwyczajenia, to lepiej, żeby zostali w domu"" - ocenił Franciszek. Jak zaznaczył, ""może po tej ciężkiej próbie, przy tych nowych trudnościach, przy cierpieniu, które wchodzi do domów, wierni będą bardziej prawdziwi, bardziej autentyczni"".
Franciszek mówił o zepsuciu i korupcji, które dotykają również Kościoła. ""Kościół jest i pozostaje silny, ale temat korupcji jest głębokim problemem"" - dodał.
Franciszek opowiedział o swoim spotkaniu z emerytowanym papieżem Benedyktem XVI. ""Na początku mojego pontyfikatu odwiedziłem Benedykta. Przekazał mi wielkie pudło, mówiąc: «Tu w środku jest wszystko, są dokumenty dotyczące najtrudniejszych sytuacji, ja zająłem się tym do tego momentu, w tej sytuacji interweniowałem, oddaliłem te osoby, teraz twoja kolej»"" - powiedział.
Następnie papież zapewnił, że kontynuował pracę swego poprzednika. ""Benedykt - wyjaśnił - jest dla mnie ojcem i bratem."" Podkreślił, że ostatnio odwiedza go rzadziej, by go nie męczyć.
""Nasze relacje są naprawdę dobre, bardzo dobre, zgadzamy się co do tego, co trzeba zrobić"" - zaznaczył Franciszek zapewniając, że nie ma między nimi problemów, wbrew krążącym plotkom.
""Zaczęto nawet opowiadać o tym, że kłóciliśmy się z Benedyktem o to, który grób ma być dla mnie, a który dla niego"" - przypomniał Franciszek.
Przyznał, że w Kościele są też duchowni, a także jego ""fałszywi świeccy przyjaciele"", którzy ""przyczynili się do roztrwonienia majątku, nieruchomości i innego, należącego nie do Watykanu, ale wiernych"".
""Były przykłady brudnych interesów, zdrad, które ranią tych, którzy wierzą Kościołowi"" - dodał papież. O sprawcach takich czynów powiedział: ""Te osoby to na pewno nie są siostry klauzurowe"".
Mówiąc o podejmowanych przez siebie działaniach w Kościele, wyznał, że nie wie, czy odniesie zwycięstwo. ""Wiem, że mam to robić, zostałem do tego wezwany, a potem Bóg powie, czy postąpiłem dobrze czy źle"" - oświadczył.
""Szczerze mówiąc, nie jestem wielkim optymistą""- zastrzegł papież.
1",,DODANE 30.10.2020 15:07,PAP,"TAGI:
epidemia kościół pap papież watykan włochy zdrowie",https://www.gosc.pl/doc/6595006.Papiez-Franciszek-o-pandemii-korupcji-w-Kosciele-i-waznym
Rok papieża Franciszka: braterstwo i solidarność w czasach pandemii,"Utrata na długo kontaktu papieża z wiernymi, rezygnacja z podróży i wielkich uroczystości, przeniesienie jego przesłania do internetu - tak pandemia wpłynęła na Watykan i posługę Franciszka w 2020 roku. Przyniósł on też encyklikę o braterstwie.
Słowami - kluczami najtrudniejszego roku dla papieża były oprócz braterstwa także miłosierdzie, bliskość z cierpiącymi, solidarność, życzliwość i troska.

„Wszyscy jesteśmy w tej samej łodzi, nikt nie uratuje się sam” – powtarzał Franciszek w miesiącach pandemii. Wielokrotnie wskazywał, że z tego kryzysu trzeba wyjść lepszym.

Obrazami, które symbolizują rok pontyfikatu czasów pandemii jest samotny spacer papieża pustymi ulicami w Rzymie, gdy 16 marca poszedł w symbolicznej pielgrzymce do kościoła świętego Marcelego, gdzie znajduje się cudowny krucyfiks, który w 1522 roku był niesiony w procesji przez dzielnice miasta w intencji ustania wielkiej zarazy.

11 dni później Franciszek modlił się o zakończenie pandemii na opustoszałym placu Świętego Piotra - w strugach deszczu i w przejmującej ciszy. Dwa tygodnie później tam również, a nie jak zawsze w Koloseum odbyła się Droga Krzyżowa.

Czytaj też: Mocne słowa Franciszka podczas modlitwy o ustanie pandemii
To jedna z wielu zmian, jakie sytuacja pandemiczna wymusiła w Watykanie. Rozpoczęły się niemające precedensu papieskie audiencje generalne i modlitwy Anioł Pański bez udziału wiernych, transmitowane z biblioteki w Pałacu Apostolskim.

Spotkania papieża z wiernymi zostały na kilka miesięcy przywrócone, ale wraz z nadejściem drugiej fali zakażeń i częściowym lockdownem Franciszek znów zaczął zwracać się do wiernych z biblioteki. Przez wiele tygodni watykańskie media transmitowały poranne msze, jakie papież odprawiał - również bez udziału grup wiernych - w kaplicy Domu Świętej Marty.

W miniony rok Franciszek wchodził z bogatym planem podróży, między innymi na Maltę i na Cypr, do Indonezji i Papui - Nowej Gwinei, być może także na Węgry i do Sudanu Południowego. Musiał jednak pozostać za Spiżową Bramą i w reżimie sanitarnym, wprowadzonym także w Domu Świętej Marty. Bo i tam wykryto zakażenia koronawirusem. Pojechał tylko na początku października do Asyżu.

W papieskim kalendarzu były też uroczyste obchody stulecia urodzin świętego Jana Pawła II wraz z mszą dla oczekiwanej w Rzymie narodowej pielgrzymki Polaków, która została odwołana.

W setną rocznicę, 18 maja Franciszek odprawił mszę przy grobie papieża Polaka w bazylice Świętego Piotra, w której uczestniczyło niewielkie grono osób.

W homilii przedstawił św. Jana Pawła II jako człowieka bliskości. „To była bliskość z wielkimi i z najmniejszymi. On wychodził pierwszy, stawał się bliski"" – oświadczył. Wśród cech swego poprzednika wymienił też ""miłość do sprawiedliwości"".

""Był człowiekiem, który chciał sprawiedliwości; sprawiedliwości społecznej, sprawiedliwości dla ludów, sprawiedliwości, która odrzuca wojnę, sprawiedliwości pełnej"" – podkreślił.

Na początku roku wydawało się, że jednym z najważniejszych dokumentów będzie bardzo oczekiwana adhortacja apostolska na temat Amazonii, podsumowująca poświęcony jej synod biskupów, który odbył się w październiku 2019 roku.

Dokument został opublikowany pod koniec lutego, na kilka dni przed wybuchem pandemii w Europie. Budził emocje, ponieważ miał rozstrzygnąć kontrowersyjną, przedstawioną na synodzie propozycję wyświęcenia żonatych mężczyzn na odległych, trudno dostępnych terenach Amazonii, gdzie brakuje księży. Ostatecznie papież nie poparł tego rozwiązania.

W dokumencie ""Querida Amazonia"" (""Umiłowana Amazonia"") za konieczne uznał zapewnienie większej częstotliwości odprawiania mszy. Wyraził przekonanie, że tym, co jest najbardziej specyficzne dla kapłana, do czego nie można ""delegować"", jest sakrament święceń, który ""upodabnia go do Chrystusa Kapłana"".

""Potrzebni są kapłani, ale to nie wyklucza, aby zwyczajnie diakoni stali - których powinno być znacznie więcej w Amazonii - a także zakonnice, jak i sami świeccy podejmowali ważne odpowiedzialności za rozwój wspólnot"" – napisał.

Najważniejszym papieskim dokumentem czasów pandemii jest jego opublikowana w październiku encyklika „Fratelli tutti” o braterstwie i przyjaźni społecznej. Papież złożył pod nią podpis w Asyżu; pod raz pierwszy od ponad 200 lat nastąpiło to poza Watykanem.

Pandemia, wskazał w encyklice, „obudziła na pewien czas świadomość, że jesteśmy światową wspólnotą, płynącą na tej samej łodzi, w której nieszczęście jednego szkodzi wszystkim”.

Papież zapytał także, ""co oznaczają dziś niektóre wyrażenia, takie jak demokracja, wolność, sprawiedliwość, jedność?"". Jego zdaniem ""zostały one zmanipulowane i wypaczone, by mogły być wykorzystywane jako narzędzia dominacji, jako puste tytuły, które mogą służyć do usprawiedliwiania jakichkolwiek działań"".

W wielu krajach stosowany jest ""polityczny mechanizm jątrzenia, rozdrażniania i polaryzacji"", w wyniku którego ""na różne sposoby odmawia się innym prawa do istnienia i wyrażania swoich opinii"" - ostrzegł.

Czytaj również:
Reset świata według Franciszka
Jedni uznają ją za pobożną utopię, inni za głos proroka. Dziś w kilku krajach ukazuje się najnowsza książka papieża Franciszka „Powróćmy do marzeń. Droga ku lepszej przyszłości”.  
Watykańskim dokumentem, który wywołał wstrząs w Kościele powszechnym był bezprecedensowy w historii Kościoła, ogłoszony 10 listopada raport Sekretariatu Stanu Stolicy Apostolskiej na temat ukaranego przez Franciszka za pedofilię byłego kardynała Theodore’a McCarricka z USA, wydalonego ze stanu kapłańskiego.

W raporcie opisano mechanizmy, które doprowadziły do tego, że w Watykanie przez długie lata wierzono w jego zapewnienia o niewinności mimo sygnałów napływających od hierarchów ze Stanów Zjednoczonych, przestrzegających przed nominacjami dla niego.

Wyraźną ulgę w Watykanie wywołało uniewinnienie przez Sąd Najwyższy Australii od zarzutów pedofilii pochodzącego z tego kraju byłego bliskiego współpracownika Franciszka kardynała George’a Pella. Spędził on ponad rok w więzieniu; skazany był na 6 lat. Jesienią dostojnik przyjechał do Watykanu, gdzie po raz pierwszy od początku swej sądowej batalii spotkał się z papieżem.

W wywiadach kardynał Pell - były wpływowy prefekt Sekretariatu ds. Ekonomii w Stolicy Apostolskiej, walczący z finansowymi nadużyciami i aferami w Watykanie jasno zasugerował, że były tam osoby, którym zależało na jego skazaniu i zdyskredytowaniu.
Za sensacyjne wydarzenie uznano też decyzję papieża o natychmiastowym zdymisjonowaniu prefekta Kongregacji Spraw Kanonizacyjnych kardynała Angelo Becciu, któremu media zarzuciły nieprawidłowości w zarządzaniu finansami, gdy pracował w Sekretariacie Stanu.

Najbliższe wydarzenie czasów pandemii w Watykanie to rozpoczęcie w pierwszej połowie stycznia szczepień przeciwko koronawirusowi.

Źródłem optymizmu i nadziei na powrót do względnej normalności jest zapowiedziana na 5-8 marca pierwsza po ponad rocznej przerwie zagraniczna pielgrzymka papieża; do Iraku, z całą pewnością najtrudniejsza podróż z jego dotychczasowych.
  1
OCEŃ TEN ARTYKUŁ
1 2 3 4 5",,DODANE 02.01.2021 08:42,KAI,"TAGI:
franciszek kościół papież watykan",https://www.gosc.pl/doc/6674333.Rok-papieza-Franciszka-braterstwo-i-solidarnosc-w-czasach
Zmarła siostra zakonna z dotkniętego pandemią klasztoru w Chełmnie,"Zmarła 79-letnia siostra zakonna z klasztoru Zgromadzenia Sióstr Miłosierdzia św. Wincentego à Paulo w Chełmnie, gdzie wystąpiło duże ognisko zakażeń koronawirusem - potwierdził w poniedziałek rzecznik wojewody kujawsko-pomorskiego Adrian Mól.
Zmarła zakonnica przebywała wraz z innymi 15 zakażonymi siostrami szarytkami z chełmińskiego klasztoru w Regionalnym Szpitalu Specjalistycznym w Grudziądzu, który pełni rolę jednoimiennego szpitala zakaźnego. Jej zgon został ujęty w niedzielnej statystyce Ministerstwa Zdrowia. 
Przed ponad tygodniem stwierdzono, że zakażona jest zakonnica z chełmińskiego klasztoru, która pracowała w Nowym Szpitalu w Świeciu. Krótko potem okazało się, że zakażone są również inne osoby - 41 sióstr, ksiądz i osoba świecka pracująca w klasztorze, a także czterech pracowników prowadzonego przez zgromadzenie domu pomocy społecznej, w którym przebywają osoby z niepełnosprawnością intelektualną.
Przebadano ponad 300 osób z zakonu i DPS-u, a także osób mających z nimi kontakt. Nie stwierdzono, aby któryś z podopiecznych DPS-u był zakażony.
Do szpitala w Grudziądzu przewieziono 16 sióstr, a w izolatorium w Ciechocinku umieszczono 32 osoby - 27 sióstr i 5 osób świeckich.
W ostatni weekend stwierdzono zakażenie czterech osób, które miały kontakt z pracownikiem świeckim klasztoru.
Rzecznik wojewody poinformował, że przeprowadzone zostały ponowne badania osób, których wcześniejsze badania nie wykazały zakażenia. W sobotę pobrano wymazy od zakonnic i już wiadomo, że wszystkie wyniki są negatywne. W niedzielę wymazy pobrano od 52 pracowników DPS-u, a w poniedziałek - od 40 pracowników i 149 podopiecznych tej placówki.
1",,DODANE 04.05.2020 15:18,PAP,"TAGI:
epidemia kościół pap zdrowie",https://www.gosc.pl/doc/6285861.Zmarla-siostra-zakonna-z-dotknietego-pandemia-klasztoru-w
"Papież: mafie wykorzystują pandemię, by się bogacić","Papież Franciszek potępił w niedzielę mafie obecne w różnych częściach świata i podkreślił, że bogacą się one teraz wykorzystując pandemię. Nazwał je ""strukturami grzechu"" i dodał, że są sprzeczne z Ewangelią.
Zwracając się do wiernych z biblioteki Pałacu Apostolskiego Franciszek powiedział: ""Dzisiaj we Włoszech obchodzony jest dzień pamięci i zobowiązań ku czci niewinnych ofiar mafii. Są one obecne w różnych częściach świata i wykorzystując pandemię wzbogacają się poprzez korupcję"".
""Święty Jan Paweł II piętnował ich kulturę śmierci, a Benedykt XVI potępił je jako drogi śmierci. Te struktury grzechu, struktury mafijne, sprzeczne z Ewangelią Chrystusa mylą wiarę z bałwochwalstwem""- mówił papież.
Następnie dodał: ""Dzisiaj wspominamy wszystkie ofiary i ponawiamy nasze zobowiązanie przeciwko mafiom"".
Papież nawiązał także do przypadającego w poniedziałek Światowego Dnia Wody, ustanowionego przez ONZ. Dzień ten, podkreślił, zachęca do refleksji nad tym ""wspaniałym i niezastąpionym darem Boga"".
""Dla nas wierzących siostra woda nie jest towarem, lecz jest uniwersalnym symbolem oraz źródłem życia i zdrowia. Zbyt wielu braci, tak wielu braci i sióstr ma dostęp do niewielkiej ilości wody, czasem nawet zatrutej. Konieczne jest zapewnienie wszystkim wody pitnej i odpowiednich warunków sanitarnych""- oświadczył papież. Podziękował wszystkim, którzy podejmują działania w tym celu.
Na zakończenie transmitowanej przez watykańskie media modlitwy skierował pozdrowienie dla osób chorych i samotnych.
Południową modlitwę Franciszek odmówił ponownie z biblioteki, a nie w oknie Pałacu Apostolskiego w związku z lockdownem w Rzymie i całym stołecznym regionie Lacjum. Plac Świętego Piotra był pusty. Niewielka grupa osób zgromadziła się przy barierkach koło zamkniętych wejść.
1",,DODANE 21.03.2021 14:43,PAP,"TAGI:
epidemia gang kościół pap papież przestępczość watykan zdrowie",https://www.gosc.pl/doc/6781443.Papiez-mafie-wykorzystuja-pandemie-by-sie-bogacic
Ile polskich parafii transmitowało podczas pandemii msze online? Są wyniki badań,"40,8 proc. polskich parafii transmitowało msze św. online z własnego kościoła, korzystając głównie z YouTube'a - 18,9 proc. i Facebooka - 18,7 proc. - wynika z badań przeprowadzonych wiosną 2020 r. przez UW, KUL i Wyższą Szkołę Informatyki i Zarządzania w Rzeszowie.
""Mniej niż 5 proc. parafii prowadziło transmisje niezależne technicznie, np. na stronie internetowej parafii"" - dodano. Wyniki badań opublikowało czasopismo ""Religions"".
Zwrócono w nich uwagę, na korelację między częstością transmitowania a położeniem geograficznym parafii. Najmniej transmisji było w Polsce północno-wschodniej i w północno-zachodniej, a najwięcej w regionach północno-centralnym i południowo-centralnym.
Jako przyczynę wskazano m.in. zróżnicowaną infrastrukturę teleinformatyczną i strukturę parafialną w niektórych diecezjach, bo do parafii należy kilka kościołów obsługiwanych przez jednego duchownego.
""Trzeba wziąć również pod uwagę fakt, że parafie stanęły przed wyzwaniem rozpoczęcia transmisji praktycznie z dnia na dzień, bez ostrzeżenia, bez czasu na przygotowanie. Wielu proboszczów, zwłaszcza w starszym wieku, nie było w stanie mu sprostać"" - zwrócili uwagę autorzy badania.
Wskazano również na zależność między wielkością parafii a transmisjami mszy. Około 75 proc. największych polskich parafii (ponad 10 tys. wiernych) transmitowało niedzielne liturgie. Wśród najmniejszych parafii (poniżej 1000 wiernych) odsetek ten wyniósł 18,1 proc.
Częstość transmisji zależała też od lokalizacji parafii. 67,7 proc. parafii miejskich prowadziło transmisje eucharystii w Internecie, a wśród parafii wiejskich 29,9 proc. Wśród parafii miejsko-wiejskich odsetek ten wyniósł 53,3 proc. Podobną zależność widać między parafiami zakonnymi a diecezjalnymi. Parafie zakonne (68,6 proc.) robiły to częściej niż diecezjalne (38,9 proc.).
Badania pokazały również, że w diecezjach, w których biskupi wyraźnie zachęcali proboszczów do prowadzenia transmisji z parafii, średni odsetek transmisji był wyższy niż w tych, w których takich zachęt nie było.
Przeanalizowano również zależności między skalą transmitowania mszy św. online a liczbą księży na tysiąc wiernych, jak też liczbą wiernych regularnie uczestniczących w niedzielnych mszach i przystępujących regularnie do komunii) w diecezjach. ""Tu zależności nie były aż tak widoczne i oczywiste"" - wskazano w raporcie.
W diecezjach o najniższej liczbie kapłanów transmisji było stosunkowo najwięcej - 56,7 proc.
""Tak duża skala transmitowania mszy online jest przełomem w dotychczasowej praktyce Kościoła. Dotychczas dokumenty Episkopatu Polski regulowały tylko kwestię transmisji telewizyjnych i radiowych, wyznaczając dość rygorystyczne kryteria realizacji takich transmisji (m.in. reprezentacyjny i piękny wygląd świątyni, uroczysta oprawa liturgii)"" - wskazano.
Ponadto, ""transmisje eucharystii traktowano jako ważny element duszpasterstwa osób chorych, podkreślając ich wymiar ewangelizacyjny"".
W ocenie autorów raportu ""wiele parafii chciało zachować duchową łączność ze swoimi wiernymi i decydowało się na transmisje mszy i nabożeństw online, nawet pomimo skromnych możliwości technicznych"".
""Masowość transmitowania była efektem wyboru aspektów komunikacyjnych kosztem elitarnie rozumianej formacji dokonywanej poprzez wyselekcjonowane wzorowe celebracje z najpiękniejszych świątyń. Poprzez łącza internetowe wierni mogli trwać razem na modlitwie i nie czuć się opuszczonymi przez swoje parafie"" - wskazano.
1",,DODANE 28.04.2021 13:02,PAP,"TAGI:
epidemia kościół pap społeczeństwo zdrowie",https://www.gosc.pl/doc/6833869.Ile-polskich-parafii-transmitowalo-podczas-pandemii-msze-online
Kościół w czasach zarazy - debata z udziałem duszpasterzy,"Na koniec roku kalendarzowego i po 9 miesiącach zmagań z pandemią Instytut Dialogi Międzykulturowego im. Jana Pawła II w Krakowie zrealizował konferencję „Kościół w czasach zarazy”. z udziałem duszpasterzy reprezentujących różne środowiska i stanowiska w Kościele.
W debacie udział wzięli: ks. Tomasz Szopa (rektor Sanktuarium św. Jana Pawła II w Krakowie), o. Grzegorz Siwek (franciszkanin konwentualny, gwardian i proboszcz parafii w Rychwałdzie) i ks. Tomasz Telus (ze zgromadzenia Księży Misjonarzy, duszpasterz akademicki ""Na Miasteczku"" w Krakowie). Dyskusję z ramienia Instytutu moderował Krzysztof Sadło, prywatnie także lider wspólnoty Koinonia (Kraków).
Konferencja koncentrowała się wokół 3 tematów: duchowy odbiór epidemii przez duszpasterzy i wiernych; organizacja i funkcjonowanie Kościoła oraz różnych jego części, wspólnot i grup w warunkach zagrożenia epidemicznego i wprowadzonych obostrzeń; kwestie materialne: nowe technologie, duszpasterstwo wirtualne i utrzymanie Kościoła w aktualnych okolicznościach.
  1
OCEŃ ARTYKUŁ",,DODANE 31.12.2020 11:17,,,https://www.gosc.pl/doc/6673030.Kosciol-w-czasach-zarazy-debata-z-udzialem-duszpasterzy
Chiny: Zamknięte kościoły w Pekinie po nowym wybuchu koronawirusa,"Po nowym wybuchu koronawirusa w Pekinie zostały zamknięte wszystkie stołeczne kościoły. Wcześniej, po ustaniu pierwszej fali pandemii, biskup Pekinu Joseph Li Shan oraz prorządowe Patriotyczne Stowarzyszenie Katolików Chińskich zapowiedzieli, że kościoły zostaną otwarte 10 czerwca.
Jednak po pojawieniu się nowej fali zachorowań hierarcha w liście do parafii zadecydował o ponownym zamknięciu świątyń oraz zaprzestaniu wszelkiej działalności religijnej w kościołach i instytucjach kościelnych, poinformowała 16 czerwca agencja prasowa UCAN.
Powrót przypadków koronawirusa spowodował, że znaczne części Pekinu zostały objęte kwarantanną. Przeprowadzane są też testy kilkudziesięciu tysięcy osób.
Ale ten nowy wybuch epidemii wywołał niepokój nie tylko w Chinach. Według różnych informacji, może to być mutacja wirusa, która może spowodować drugą, niekontrolowaną fazę infekcji.
Pierwsze infekcje w Pekinie stwierdzono u klientów ogromnego bazaru w Pekinie, którzy na jednym ze straganów kupowali łososie z Norwegii. Jednak zdaniem ekspertów ryby nie mogły być zakażone wirusem COVID-19. Najprawdopodobniej wirus dostał się na ladę sklepową od osoby, która była już zakażona.
1",,DODANE 16.06.2020 17:50,KAI,"TAGI:
chiny kościoły pandemia koronawirusa pekin",https://www.gosc.pl/doc/6362531.Chiny-Zamkniete-koscioly-w-Pekinie-po-nowym-wybuchu-koronawirusa
Papież Franciszek zaapelował o przestrzeganie przepisów o walce z pandemią,"Papież Franciszek zaapelował we wtorek o przestrzeganie przepisów wprowadzonych przez władze w ramach walki z pandemią Covid-19. Podczas spotkania z wiernymi w uroczystość Niepokalanego Poczęcia NMP mówił, że po to, by uniknąć zgromadzeń sam pojechał modlić się na Placu Hiszpańskim.
Co roku 8 grudnia po południu kolejni papieże udają się na ten rzymski plac, by modlić się przed figurą Matki Bożej. W tym roku z powodu pandemii uroczystość ta, gromadząca zawsze tysiące wiernych i władze Rzymu, została odwołana.
Zwracając się do wiernych przybyłych w świąteczny we Włoszech dzień na plac Świętego Piotra na modlitwę Anioł Pański papież powiedział: ""Jak wiecie dzisiaj po południu nie będzie miał miejsca tradycyjny hołd dla Niepokalanej na Placu Hiszpańskim po to, by uniknąć ryzyka zgromadzeń, co nakazały władze cywilne, których musimy się słuchać"".
""Ale to nie uniemożliwia oddania naszej Matce kwiatów, które najbardziej lubi: modlitwy, pokuty, serca otwartego na łaskę"" - mówił Franciszek.
Następnie dodał: ""Dziś wcześnie rano prywatnie udałem się na Plac Hiszpański, a potem do bazyliki Matki Bożej Większej, gdzie odprawiłem mszę"".
1",,DODANE 08.12.2020 11:09,PAP,"TAGI:
kościół pap papież watykan włochy",https://www.gosc.pl/doc/6642955.Papiez-Franciszek-zaapelowal-o-przestrzeganie-przepisow-o-walce
Papież: W czasie pandemii głośmy na nowo Ewangelię życia,"""Obrona życia nie jest ideologią"" - poiedział papież Franciszek w środę podczas kolejnej audiencji generalnej bez udziału wiernych. Dodał, że w pandemii bardzo aktualna jest encyklika św. Jana Pawła II ""Evangelium vitae"" o wartości i nienaruszalności życia ludzkiego.
Franciszek przemawiał z papieskiej biblioteki, gdzie obecni byli także księża czytający streszczenie i pozdrowienia w kilku językach.
Franciszek mówił: ""25 lat temu, tego samego dnia 25 marca, gdy Kościół obchodzi uroczystość Zwiastowania Pańskiego, święty Jan Paweł II ogłosił encyklikę +Evangelium vitae++ o wartości i nienaruszalności życia ludzkiego"".
""Związek między Zwiastowaniem a Ewangelią życia jest bliski i głęboki, jak to podkreślił święty Jan Paweł w swojej encyklice. Dzisiaj głosimy tę naukę na nowo, w kontekście pandemii zagrażającej życiu ludzkiemu i światowej gospodarce. Sytuacja ta sprawia, że słowa, od których zaczyna się encyklika, odczuwamy jako jeszcze bardziej zobowiązujące"" - mówił papież.
Następnie przytoczył słowa polskiego papieża: ""Ewangelia życia znajduje się w samym sercu orędzia Jezusa Chrystusa. Kościół każdego dnia przyjmuje ją z miłością, aby wiernie i odważnie głosić ją jako dobrą nowinę ludziom wszystkich epok i kultur"".
Franciszek podkreślił, że każde głoszenie Ewangelii wymaga przede wszystkim jej świadectwa. ""Myślę z wdzięcznością o cichym świadectwie tylu osób, które w różny sposób, poświęcają się służbie na rzecz chorych, osób starszych, samotnych i najuboższych. Realizują oni w praktyce Ewangelię życia"" - dodał.
Papież wskazał: ""Życie, do którego obrony i krzewienia jesteśmy wezwani, nie jest pojęciem abstrakcyjnym, ale przejawia się w konkretnej osobie; w dopiero co poczętym dziecku, ubogim usuniętym na margines, w chorym samotnym i przygnębionym lub znajdującym się w stanie terminalnym, w kimś, kto stracił pracę lub nie może jej znaleźć, w migrancie odrzuconym lub skazanym na pobyt w getcie"".
Zaznaczył, że dla Kościoła nie może być obojętne wszelkie zagrożenie dla godności i życia ludzkiego. ""Obrona życia nie jest dla Kościoła ideologią, jest rzeczywistością ludzką, angażującą wszystkich chrześcijan, bo są ludźmi. To nie jest ideologia"" - wyjaśnił.
""Zamachy na ludzką godność i życie ludzi trwają niestety także w naszej epoce, która jest epoką uniwersalnych praw człowieka. Mamy do czynienia z nowymi zagrożeniami i nowym zniewoleniem, a ustawodawstwa nie zawsze służą ochronie najsłabszego i najbardziej kruchego życia ludzkiego"" - podkreślił Franciszek.
Wyraził przekonanie, że przesłanie encykliki ""Evangelium vitae"" jest bardziej aktualne niż kiedykolwiek.
""Wraz ze świętym Janem Pawłem II powtarzam z odnowionym przekonaniem apel, jaki skierował 25 lat temu: Szanuj, broń, miłuj życie i służ życiu - każdemu życiu ludzkiemu! Tylko na tej drodze znajdziesz sprawiedliwość, rozwój, prawdziwą wolność, pokój i szczęście!"" - mówił Franciszek.
Zwracając się do Polaków nawiązał do obchodzonej w środę uroczystości Zwiastowania Pańskiego.
""Przeżywamy tajemnicę Syna Bożego, który stał się człowiekiem i narodził się z Dziewicy Maryi. Ona z wielkoduszną gotowością przyjęła i chroniła Jego życie poczęte z Ducha Świętego. Każde życie ludzkie jest bezcennym darem Boga"" - stwierdził papież.
""Coraz bardziej zdajemy sobie z tego sprawę w tym czasie, gdy epidemia odbiera życie bardzo wielu osobom. Przez wstawiennictwo Maryi, prośmy Pana życia, by zatrzymał groźbę śmierci i by napełnił serca wszystkich ludzi szacunkiem dla każdego życia. Jego błogosławieństwo niech wam zawsze towarzyszy"" - dodał Franciszek.
Na zakończenie audiencji przypomniał, że poprosił chrześcijan wszystkich wyznań o to, aby w środę w południe odmówili modlitwę ""Ojcze Nasz"" w związku z cierpieniem, jakie panuje na świecie z powodu pandemii.
Zachęcił też do duchowego udziału w modlitwie, jaką poprowadzi w piątek przed bazyliką świętego Piotra. Zakończy ją nadzwyczajne błogosławieństwo Urbi et Orbi, czyli miastu i światu, połączone z odpustem zupełnym.
Z Rzymu Sylwia Wysocka (PAP)
sw/ ap/
1",,DODANE 25.03.2020 11:33,PAP,"TAGI:
kościół pap papież watykan",https://www.gosc.pl/doc/6229522.Papiez-W-czasie-pandemii-glosmy-na-nowo-Ewangelie-zycia
Rok papieża Franciszka: braterstwo i solidarność w czasach pandemii,"Utrata na długo kontaktu papieża z wiernymi, rezygnacja z podróży i wielkich uroczystości, przeniesienie jego przesłania do internetu - tak pandemia wpłynęła na Watykan i posługę Franciszka w 2020 roku. Przyniósł on też encyklikę o braterstwie.
Słowami - kluczami najtrudniejszego roku dla papieża były oprócz braterstwa także miłosierdzie, bliskość z cierpiącymi, solidarność, życzliwość i troska.

„Wszyscy jesteśmy w tej samej łodzi, nikt nie uratuje się sam” – powtarzał Franciszek w miesiącach pandemii. Wielokrotnie wskazywał, że z tego kryzysu trzeba wyjść lepszym.

Obrazami, które symbolizują rok pontyfikatu czasów pandemii jest samotny spacer papieża pustymi ulicami w Rzymie, gdy 16 marca poszedł w symbolicznej pielgrzymce do kościoła świętego Marcelego, gdzie znajduje się cudowny krucyfiks, który w 1522 roku był niesiony w procesji przez dzielnice miasta w intencji ustania wielkiej zarazy.

11 dni później Franciszek modlił się o zakończenie pandemii na opustoszałym placu Świętego Piotra - w strugach deszczu i w przejmującej ciszy. Dwa tygodnie później tam również, a nie jak zawsze w Koloseum odbyła się Droga Krzyżowa.

Czytaj też: Mocne słowa Franciszka podczas modlitwy o ustanie pandemii
To jedna z wielu zmian, jakie sytuacja pandemiczna wymusiła w Watykanie. Rozpoczęły się niemające precedensu papieskie audiencje generalne i modlitwy Anioł Pański bez udziału wiernych, transmitowane z biblioteki w Pałacu Apostolskim.

Spotkania papieża z wiernymi zostały na kilka miesięcy przywrócone, ale wraz z nadejściem drugiej fali zakażeń i częściowym lockdownem Franciszek znów zaczął zwracać się do wiernych z biblioteki. Przez wiele tygodni watykańskie media transmitowały poranne msze, jakie papież odprawiał - również bez udziału grup wiernych - w kaplicy Domu Świętej Marty.

W miniony rok Franciszek wchodził z bogatym planem podróży, między innymi na Maltę i na Cypr, do Indonezji i Papui - Nowej Gwinei, być może także na Węgry i do Sudanu Południowego. Musiał jednak pozostać za Spiżową Bramą i w reżimie sanitarnym, wprowadzonym także w Domu Świętej Marty. Bo i tam wykryto zakażenia koronawirusem. Pojechał tylko na początku października do Asyżu.

W papieskim kalendarzu były też uroczyste obchody stulecia urodzin świętego Jana Pawła II wraz z mszą dla oczekiwanej w Rzymie narodowej pielgrzymki Polaków, która została odwołana.

W setną rocznicę, 18 maja Franciszek odprawił mszę przy grobie papieża Polaka w bazylice Świętego Piotra, w której uczestniczyło niewielkie grono osób.

W homilii przedstawił św. Jana Pawła II jako człowieka bliskości. „To była bliskość z wielkimi i z najmniejszymi. On wychodził pierwszy, stawał się bliski"" – oświadczył. Wśród cech swego poprzednika wymienił też ""miłość do sprawiedliwości"".

""Był człowiekiem, który chciał sprawiedliwości; sprawiedliwości społecznej, sprawiedliwości dla ludów, sprawiedliwości, która odrzuca wojnę, sprawiedliwości pełnej"" – podkreślił.

Na początku roku wydawało się, że jednym z najważniejszych dokumentów będzie bardzo oczekiwana adhortacja apostolska na temat Amazonii, podsumowująca poświęcony jej synod biskupów, który odbył się w październiku 2019 roku.

Dokument został opublikowany pod koniec lutego, na kilka dni przed wybuchem pandemii w Europie. Budził emocje, ponieważ miał rozstrzygnąć kontrowersyjną, przedstawioną na synodzie propozycję wyświęcenia żonatych mężczyzn na odległych, trudno dostępnych terenach Amazonii, gdzie brakuje księży. Ostatecznie papież nie poparł tego rozwiązania.

W dokumencie ""Querida Amazonia"" (""Umiłowana Amazonia"") za konieczne uznał zapewnienie większej częstotliwości odprawiania mszy. Wyraził przekonanie, że tym, co jest najbardziej specyficzne dla kapłana, do czego nie można ""delegować"", jest sakrament święceń, który ""upodabnia go do Chrystusa Kapłana"".

""Potrzebni są kapłani, ale to nie wyklucza, aby zwyczajnie diakoni stali - których powinno być znacznie więcej w Amazonii - a także zakonnice, jak i sami świeccy podejmowali ważne odpowiedzialności za rozwój wspólnot"" – napisał.

Najważniejszym papieskim dokumentem czasów pandemii jest jego opublikowana w październiku encyklika „Fratelli tutti” o braterstwie i przyjaźni społecznej. Papież złożył pod nią podpis w Asyżu; pod raz pierwszy od ponad 200 lat nastąpiło to poza Watykanem.

Pandemia, wskazał w encyklice, „obudziła na pewien czas świadomość, że jesteśmy światową wspólnotą, płynącą na tej samej łodzi, w której nieszczęście jednego szkodzi wszystkim”.

Papież zapytał także, ""co oznaczają dziś niektóre wyrażenia, takie jak demokracja, wolność, sprawiedliwość, jedność?"". Jego zdaniem ""zostały one zmanipulowane i wypaczone, by mogły być wykorzystywane jako narzędzia dominacji, jako puste tytuły, które mogą służyć do usprawiedliwiania jakichkolwiek działań"".

W wielu krajach stosowany jest ""polityczny mechanizm jątrzenia, rozdrażniania i polaryzacji"", w wyniku którego ""na różne sposoby odmawia się innym prawa do istnienia i wyrażania swoich opinii"" - ostrzegł.

Czytaj również:
Reset świata według Franciszka
Jedni uznają ją za pobożną utopię, inni za głos proroka. Dziś w kilku krajach ukazuje się najnowsza książka papieża Franciszka „Powróćmy do marzeń. Droga ku lepszej przyszłości”.  
Watykańskim dokumentem, który wywołał wstrząs w Kościele powszechnym był bezprecedensowy w historii Kościoła, ogłoszony 10 listopada raport Sekretariatu Stanu Stolicy Apostolskiej na temat ukaranego przez Franciszka za pedofilię byłego kardynała Theodore’a McCarricka z USA, wydalonego ze stanu kapłańskiego.

W raporcie opisano mechanizmy, które doprowadziły do tego, że w Watykanie przez długie lata wierzono w jego zapewnienia o niewinności mimo sygnałów napływających od hierarchów ze Stanów Zjednoczonych, przestrzegających przed nominacjami dla niego.

Wyraźną ulgę w Watykanie wywołało uniewinnienie przez Sąd Najwyższy Australii od zarzutów pedofilii pochodzącego z tego kraju byłego bliskiego współpracownika Franciszka kardynała George’a Pella. Spędził on ponad rok w więzieniu; skazany był na 6 lat. Jesienią dostojnik przyjechał do Watykanu, gdzie po raz pierwszy od początku swej sądowej batalii spotkał się z papieżem.

W wywiadach kardynał Pell - były wpływowy prefekt Sekretariatu ds. Ekonomii w Stolicy Apostolskiej, walczący z finansowymi nadużyciami i aferami w Watykanie jasno zasugerował, że były tam osoby, którym zależało na jego skazaniu i zdyskredytowaniu.
Za sensacyjne wydarzenie uznano też decyzję papieża o natychmiastowym zdymisjonowaniu prefekta Kongregacji Spraw Kanonizacyjnych kardynała Angelo Becciu, któremu media zarzuciły nieprawidłowości w zarządzaniu finansami, gdy pracował w Sekretariacie Stanu.

Najbliższe wydarzenie czasów pandemii w Watykanie to rozpoczęcie w pierwszej połowie stycznia szczepień przeciwko koronawirusowi.

Źródłem optymizmu i nadziei na powrót do względnej normalności jest zapowiedziana na 5-8 marca pierwsza po ponad rocznej przerwie zagraniczna pielgrzymka papieża; do Iraku, z całą pewnością najtrudniejsza podróż z jego dotychczasowych.
  1
OCEŃ TEN ARTYKUŁ
1 2 3 4 5",,DODANE 02.01.2021 08:42,KAI,"TAGI:
franciszek kościół papież watykan",https://www.gosc.pl/doc/6674333.Rok-papieza-Franciszka-braterstwo-i-solidarnosc-w-czasach
Zmarła siostra zakonna z dotkniętego pandemią klasztoru w Chełmnie,"Zmarła 79-letnia siostra zakonna z klasztoru Zgromadzenia Sióstr Miłosierdzia św. Wincentego à Paulo w Chełmnie, gdzie wystąpiło duże ognisko zakażeń koronawirusem - potwierdził w poniedziałek rzecznik wojewody kujawsko-pomorskiego Adrian Mól.
Zmarła zakonnica przebywała wraz z innymi 15 zakażonymi siostrami szarytkami z chełmińskiego klasztoru w Regionalnym Szpitalu Specjalistycznym w Grudziądzu, który pełni rolę jednoimiennego szpitala zakaźnego. Jej zgon został ujęty w niedzielnej statystyce Ministerstwa Zdrowia. 
Przed ponad tygodniem stwierdzono, że zakażona jest zakonnica z chełmińskiego klasztoru, która pracowała w Nowym Szpitalu w Świeciu. Krótko potem okazało się, że zakażone są również inne osoby - 41 sióstr, ksiądz i osoba świecka pracująca w klasztorze, a także czterech pracowników prowadzonego przez zgromadzenie domu pomocy społecznej, w którym przebywają osoby z niepełnosprawnością intelektualną.
Przebadano ponad 300 osób z zakonu i DPS-u, a także osób mających z nimi kontakt. Nie stwierdzono, aby któryś z podopiecznych DPS-u był zakażony.
Do szpitala w Grudziądzu przewieziono 16 sióstr, a w izolatorium w Ciechocinku umieszczono 32 osoby - 27 sióstr i 5 osób świeckich.
W ostatni weekend stwierdzono zakażenie czterech osób, które miały kontakt z pracownikiem świeckim klasztoru.
Rzecznik wojewody poinformował, że przeprowadzone zostały ponowne badania osób, których wcześniejsze badania nie wykazały zakażenia. W sobotę pobrano wymazy od zakonnic i już wiadomo, że wszystkie wyniki są negatywne. W niedzielę wymazy pobrano od 52 pracowników DPS-u, a w poniedziałek - od 40 pracowników i 149 podopiecznych tej placówki.
1",,DODANE 04.05.2020 15:18,PAP,"TAGI:
epidemia kościół pap zdrowie",https://www.gosc.pl/doc/6285861.Zmarla-siostra-zakonna-z-dotknietego-pandemia-klasztoru-w
Papież przypomina o modlitwie wyznawców wszystkich religii o ustanie pandemii,"Papież Franciszek przypomniał, że 14 maja wyznawcy wszystkich religii będą modlić się o ustanie pandemii. To inicjatywa Wysokiego Komitetu na rzecz Ludzkiego Braterstwa, reprezentującego sygnatariuszy Deklaracji o Powszechnym Braterstwie podpisanej w Abu Zabi.
W poniedziałek na profilu papieża na Twitterze znalazły się jego następujące słowa: ""Pragnę wam przypomnieć, że 14 maja wyznawcy wszystkich religii są zaproszeni do duchowego zjednoczenia się w dniu modlitwy, postu i dzieł miłosierdzia, aby prosić Boga o pomoc dla ludzkości w przezwyciężeniu pandemii koronowirusa"".
Na początku maja Wysoki Komitet na rzecz Ludzkiego Braterstwa wezwał wyznawców wszystkich religii do modlitwy o ustanie pandemii koronawirusa i przezwyciężenie jej konsekwencji. Komitet ten reprezentuje sygnatariuszy Deklaracji o Powszechnym Braterstwie podpisanej przez papieża i wielkiego imama kairskiego uniwersytetu Al-Azhar w lutym 2019 roku w Abu Zabi w Zjednoczonych Emiratach Arabskich.
Inicjatywę tę poparł Franciszek, który 3 maja, zwracając się do wiernych po modlitwie Regina Coeli, powiedział: ""Ponieważ modlitwa ma wartość uniwersalną, przyjąłem propozycję Wysokiego Komitetu na rzecz Ludzkiego Braterstwa, aby 14 maja wierni wszystkich religii połączyli się duchowo w dniu modlitwy i postu, by błagać Boga o wspomożenie ludzkości w przezwyciężeniu pandemii koronawirusa"".
1",,DODANE 11.05.2020 15:50,PAP,"TAGI:
epidemia kościół pap papież watykan zdrowie",https://www.gosc.pl/doc/6295809.Papiez-przypomina-o-modlitwie-wyznawcow-wszystkich-religii-o
Kościoły w Europie podczas Wielkanocy - w Czechach zabronione są śpiewy,"Podczas drugich w czasie pandemii Świąt Wielkanocnych większość wiernych w Europie będzie się mogła udać do kościołów. W świątyniach obowiązują jednak ograniczenia i limity. We Włoszech można pójść tylko do najbliższego kościoła. W Hiszpanii nie będzie procesji.
We Włoszech podczas Wielkanocy obowiązują surowe ograniczenia, ale wierni będą mogli udać się do kościoła na mszę. Obwarowano to jednak zastrzeżeniem, że musi to być świątynia położona blisko domu. Nie wyznaczono limitu uczestników nabożeństw wynikającego z powierzchni świątyni, jednak wszędzie mają obowiązywać ścisłe reguły sanitarne z naciskiem na zachowanie odległości od innych osób. W związku z godziną policyjną zaczynającą się o godz. 22:00 msze w Wielką Sobotę mają się rozpocząć wcześniej niż zazwyczaj, by wierni mogli na czas wrócić do domów.
Podobne zasady będą obowiązywały w Watykanie, w którym prowadzona przez papieża Franciszka w Bazylice św. Piotra liturgia Wigilii Paschalnej rozpocznie się o godz. 19:30. Tak jak w 2020 r. na placu przed świątynią - zamiast tradycyjnie w Koloseum - odbędzie się też wielkopiątkowa droga krzyżowa.
We Francji kościoły są otwarte, ale w nabożeństwach może uczestniczyć ograniczona liczba wiernych. Muszą oni być od siebie oddzieleni dwoma pustymi miejscami, a zajęty może być tylko co drugi rząd ław. Bezpośrednio przy sobie mogą się modlić członkowie jednego gospodarstwa domowego.
W Hiszpanii świątynie pozostają otwarte. Obowiązują w nich jednak limity wiernych i nakaz przestrzegania norm sanitarnych. Hiszpański episkopat zalecił bezpośredni udział w mszach Triduum Paschalnego, ale tylko, ""gdy jest to możliwe"" i przy zachowaniu niezbędnej ostrożności. W kościołach ma być także odprawianych więcej mszy dziennie. Ze względu na zakaz masowych zgromadzeń - podobnie jak w 2020 r. - w Hiszpanii nie odbędą się tradycyjne procesje pasyjne Wielkiego Tygodnia.
W Niemczech w kościołach odprawiane są msze z udziałem wiernych, ale może w nich brać udział ograniczona liczba osób, które muszą trzymać między sobą dystans. Uczestnicy nabożeństw nie mogą śpiewać i muszą mieć na na twarzy maseczkę z filtrem.
W Portugalii limit wiernych w świątyniach wynosi jedną osobę na 4 metry kw. W okresie wielkanocnym zakazano procesji paschalnych i tradycyjnych obrzędów, takich jak całowanie krucyfiksów czy obmywanie nóg w Wielki Czwartek. Portugalscy biskupi wezwali też proboszczów do zaniechania zwyczaju odwiedzania w tym czasie domów parafian, co jest odpowiednikiem polskiej wizyty duszpasterskiej w okresie bożonarodzeniowym.
W Czechach w kościołach podczas mszy może być zajętych najwyżej 10 proc. miejsc siedzących. Zabronione są śpiewy, obowiązkowe jest noszenie maseczek z filtrem. Wierni powracający z wielkanocnych nabożeństw będą zwolnieni z godziny policyjnej zaczynającej się o godz. 21:00.
Na Słowacji zamknięte dotychczas kościoły zostaną otwarte na czas Wielkanocy dla indywidualnej modlitwy. Nadal nie będzie można w nich odprawiać mszy z udziałem wiernych. W kraju miejsce zamieszkania można opuszczać tylko z uzasadnionych przyczyn. Wyjście do kościoła zostało wpisane na listę dopuszczalnych wyjątków, ale żeby się do niego udać trzeba mieć negatywny wynik testu na obecność koronawirusa.
W Belgii w nabożeństwach w kościołach może uczestniczyć do 15 osób, przy czym do limitu nie wlicza się dzieci poniżej 12 lat i duchownych. W Holandii w zgromadzeniach religijnych w świątyniach może brać udział maksymalnie 30 wiernych.
W Anglii liczbę wiernych, którzy mogą się modlić podczas nabożeństw ustala się indywidualnie dla każdego kościoła. Zaleca się, by msze było odprawiane możliwie szybko, a biorące w niej udział osoby przestrzegały wszelkich środków ostrożności. Podczas wielkanocnych liturgii będą mogły śpiewać małe zespoły wokalne, co było wcześniej zakazane.
W Szkocji 26 marca ponownie otwarto dla wiernych świątynie. Podczas nabożeństw może się w nich zebrać do 50 osób, pod warunkiem, że zachowują między sobą dwumetrową odległość. Od tego samego dnia można także osobiście uczestniczyć we mszach w Irlandii Północnej.
W Irlandii msze odbywają się bez udziału wiernych, ale kościoły są otwarte dla osób, które chciałyby się w nich indywidualnie pomodlić. Te zasady nie zostaną zmienione w okresie wielkanocnym.
Na Litwie, w archidiecezji wileńskiej do 5 kwietnia zawieszono odprawianie mszy z udziałem wiernych. Była to decyzja abp Gintarasa Gruszasa podjęta w związku z pogarszającą się sytuacją epidemiologiczną.
Na Malcie abp Charles Scicluna również zdecydował o nieodprawianiu nabożeństw z udziałem wiernych aż do 11 kwietnia. Wyjątkiem mają być pogrzeby i śluby. Świątynie pozostaną otwarte dla indywidualnej modlitwy.
W Izraelu zgromadzenia we wszystkich miejscach kultu religijnego odbywają się zgodnie z zasadą - do 20 osób wewnątrz i do 50 na zewnątrz świątyni. W szczegółowych wytycznych dotyczących okresu wielkanocnego zezwolono na organizowanie 50-osobowych procesji. W większych zgromadzeniach będą mogli brać udział wyłącznie mieszkańcy Izraela zaszczepieni przeciwko Covid-19.
W tegoroczną Niedzielę Palmową, w przeciwieństwie do 2020 r., odbyła się procesja z Góry Oliwnej na jerozolimskie Stare Miasto. Odprawiono także mszę w Bazylice Grobu Pańskiego. Z powodu ograniczeń w podróżach drugi rok z rzędu do Ziemi Świętej nie przybędą jednak na Wielkanoc pielgrzymi zagraniczni.
1",,DODANE 02.04.2021 00:00,PAP,"TAGI:
epidemia europa kościół pap wielkanoc zdrowie święto",https://www.gosc.pl/doc/6799683.Koscioly-w-Europie-podczas-Wielkanocy-w-Czechach-zabronione-sa
Prymas: męczeństwo św. Wojciecha stało się fundamentem tożsamości Kościoła w Polsce,"Męczeństwo św. Wojciecha stało się fundamentem tożsamości Kościoła w Polsce - mówił w niedzielę w Gnieźnie w czasie mszy odpustowej ku czci głównego patrona Polski prymas Wojciech Polak. Przez pandemię tegoroczne uroczystości odpustowe miały ograniczony charakter.
Przewodniczący odprawionej w katedrze gnieźnieńskiej mszy św. odpustowej ku czci św. Wojciecha prymas Polski abp Wojciech Polak, przytaczając słowa papieża Franciszka zwrócił uwagę na głęboką wiarę i męstwo świętego. ""Jego męczeństwo stało się fundamentem tożsamości Kościoła w Polsce"" - powiedział.
Wspominając słowa kardynała Stefana Wyszyńskiego, prymas Polak mówił, że ""od kołyski męczeńskich narodzin św. Wojciecha, apostoła Polski, głosiciela Ewangelii, który jak Chrystus umarł za lud, nasz duch czerpie swe natchnienie i nieśmiertelne, ofiarne moce"".
""Wszyscy dziś tak bardzo potrzebujemy tych duchowych mocy. Potrzebujemy ich w obliczu przeżywanych w Kościele, w naszej ojczyźnie i w całym świecie tak licznych wewnętrznych i zewnętrznych trudności. Wobec wyzwań i problemów, z którymi w tym przedłużającym się czasie pandemii, wciąż musimy się zmagać"" - powiedział hierarcha.
Po raz drugi z powodu pandemii doroczne uroczystości świętowojciechowe w Gnieźnie ograniczone zostały do Mszy św. celebrowanej w katedrze gnieźnieńskiej pod przewodnictwem @Prymas_Polski, z homilią bp. #Kamińskiego z @Diecezja_DWP.

relacja, video➡️https://t.co/4N1c0QAhYA pic.twitter.com/ytMy0Wd4ZG
— Arch gnieźnieńska (@prymasowska) 25 kwietnia 2021
Prymas zaznaczył, że w czasie uroczystości odpustowej ku czci św. Wojciecha wierni gromadzą się przy jego relikwiach, aby dziękować Bogu za wiarę i męstwo głównego patrona Polski. ""Chcemy też, podejmując w ten sposób intencję papieża Franciszka, prosić Boga, przez wstawiennictwo św. Wojciecha, o odwagę w wierze, o rozwój ludzki i społeczny, a także o wzrost duchowy dla naszej ojczyzny"" - mówił abp Polak.
Homilię w czasie mszy św. wygłosił biskup warszawsko-praski Romuald Kamiński, który przytoczył historię życia św. Wojciecha. Zaznaczył, że męczennik ""był nie tylko pasterzem diecezji umacniającej chrześcijańskie obyczaje w rodzinach, ale był jednocześnie obrońcą instytucji rodziny"".
""Kościół broni trwałości rodziny jako instytucji najdonioślejszej. Chociaż jest ona małą komórką społeczną, jest najważniejsza, bo z niej rodzi się życie zarówno samej rodziny, jak i narodu i społeczeństwa"" - podkreślił biskup.
Duchowny zaznaczył, że Kościół odważnie mówi o prawach rodziny do zabezpieczenia jej bytu ekonomicznego, bo ""byt rodziny jest podstawą dobrobytu narodu i państwa, a nie na odwrót"".
""Podobnie podstawowe prawo do życia narodu czy państwa wiąże się z uznaniem i uszanowaniem prawa do życia w rodzinie. To samo dotyczy pokoju. Rodzina ma prawo do pokoju wewnętrznego, domowego, do uszanowania progów rodzinnych"" - mówił.
Dodał, że Kościół głosi poszanowanie przekonań w rodzinie, bo jest ona ""tą komórką, której się należą najważniejsze prawa w narodzie i w społeczeństwie"". Wśród tych praw wymienił prawo do wolności i wychowania dzieci.
""Aż trudno sobie nieraz wyobrazić, uwierzyć, że w tej Bożej przestrzeni, w której fundamentalne miejsce zajmuje kochający Bóg i kochany przez Niego człowiek, mogły pojawić się i trwać takie rzeczywistości jak aborcja, eutanazja, pozaustrojowa prokreacja, małżeństwa homoseksualne, filozofia gender i tym podobne. A co my na to? Konieczna jest zdecydowana, stała i cierpliwa wykładnia o bożym porządku, i o wartościach, które nie podlegają zmianom, przedawnieniom czy modzie"" - powiedział biskup.
Podobnie jak przed rokiem z powodu pandemii koronawirusa tegoroczne obchody ku czci św. Wojciecha w Gnieźnie zostały ograniczone do mszy św. odpustowej, odprawionej w obecności ograniczonej liczby wiernych, transmitowanej m.in. w ogólnopolskich mediach.
W mszy św. pod przewodnictwem prymasa Polski abp. Wojciecha Polaka uczestniczył przewodniczący Konferencji Episkopatu Polski metropolita poznański abp Stanisław Gądecki oraz biskupi z archidiecezji gnieźnieńskiej, poznańskiej i warszawskiej.
Ze względu na pandemię w Gnieźnie nie zorganizowano żadnych dodatkowych wydarzeń związanych z odpustem ku czci św. Wojciecha.
Patron archidiecezji gnieźnieńskiej i miasta Gniezna, główny patron Polski św. Wojciech urodził się w czeskich Libicach w 956 roku. W wieku 27 lat został biskupem praskim. Wypędzony z Pragi przybył do Gniezna na dwór księcia Bolesława Chrobrego. Zginął tydzień po rozpoczęciu misji w Prusach. Jego ciało wykupił od Prusów Bolesław Chrobry. Według legendy zapłacił za nie tyle kilogramów złota, ile ważyło. Relikwie misjonarza - męczennika umieszczono na ołtarzu romańskiej katedry w Gnieźnie.
Święty od porażek
Jezusowi po ludzku niewiele się udało. Jego naśladowców spotyka nieraz podobny los.  
1",,DODANE 25.04.2021 13:32,PAP,"TAGI:
kościół pap państwo prymas wyznania",https://www.gosc.pl/doc/6829248.Prymas-meczenstwo-sw-Wojciecha-stalo-sie-fundamentem-tozsamosci
Modlitwa przed Całunem Turyńskim o uwolnienie ludzkości od pandemii,"""W tę Wielką Sobotę przyłączamy się do jęku całej ludzkości czekającej na wyzwolenie z pandemii, która zabija"".
Podczas nadzwyczajnego, transmitowanego na cały świat, także przez media w internecie, wystawienia Całunu Turyńskiego w Wielką Sobotę modlono się o uwolnienie ludzkości od pandemii koronawirusa. To wyjątkowe wydarzenie zorganizowano właśnie w związku z kryzysem.
Modlitwie przed Całunem w kaplicy Katedry Świętego Jana Chrzciciela w Turynie przewodniczył metropolita tego miasta arcybiskup Cesare Nosiglia. Zgodnie z tradycją w lniane płótno, na którym widnieje obraz postaci ludzkiej, owinięte było ciało Chrystusa po ukrzyżowaniu.
Miejsca w kaplicy zajęli wyłącznie przedstawiciele lokalnych władz: burmistrz Turynu Chiara Appendino, szef władz regionu Piemont Alberto Cirio i przewodniczący regionalnej rady samorządowej Stefano Allasia.
""W tę Wielką Sobotę przyłączamy się do jęku całej ludzkości czekającej na wyzwolenie z pandemii, która zabija"" - powiedział arcybiskup Nosiglia.
""W tym oczekiwaniu wychodzi nam naprzeciw łagodne i pokorne oblicze Pana, odciśnięte na Całunie"" - dodał.
Arcybiskup położył dłoń na gablocie, w której przechowywany jest Całun, i pochylił głowę, powtarzając gest papieży i szefów państw.
Odczytał list od papieża Franciszka, który wyraził uznanie dla inicjatywy nadzwyczajnego wystawienia. Papież podkreślił, że ""wychodzi ona naprzeciw prośbie Ludu Bożego, ciężko doświadczonego przez pandemię koronawirusa"".
""Łączę się z waszą prośbą, kierując wzrok w stronę Człowieka Całunu, w którym rozpoznajemy ślady Sługi Bożego, jakie Jezus pozostawił w swej męce"" - napisał Franciszek.
Dodał, że w obliczu z Całunu widać ""twarze tak wielu chorych braci i sióstr, zwłaszcza tych samotnych i pozostawionych bez opieki, ale także wszystkie ofiary wojen i przemocy, niewolnictwa i prześladowań"".
Papież wezwał do zawierzenia się Jezusowi, by ""zmierzyć się z każdą próbą z wiarą, nadzieją i miłością"".
1",,DODANE 11.04.2020 19:20,PAP,"TAGI:
epidemia kościół pap włochy zdrowie",https://www.gosc.pl/doc/6256852.Modlitwa-przed-Calunem-Turynskim-o-uwolnienie-ludzkosci-od
Polska Rada Ekumeniczna przyłącza się do modlitewnej inicjatywy Franciszka,"Polska Rada Ekumeniczna, podobnie jak Światowa Rada Kościołów i Konferencja Kościołów Europejskich, przyłącza się do inicjatywy papieża Franciszka, by w związku z pandemią koronawirusa chrześcijanie różnych wyznań wspólnie zmówili modlitwę „Ojcze nasz” w środę, 25 marca, w południe.
Sekretarz generalny Światowej Rady Kościołów ks. Olav Fykse Tveit z radością przyjął zaproszenie do wspólnej modlitwy. – Gdy ludzie na całym świecie przebywają w swych domowych miejscach pracy, mamy okazję zjednoczenia się w modlitwie do Boga słowami, których nauczył nas nasz Pan Jezus Chrystus. W tym trudnym czasie inicjatywy modlitewne, które nas jednoczą, przypominają nam, że jesteśmy jedną ludzką rodziną – powiedział ks. Tveit.
Pozytywnie na apel papieża odpowiedziała również Konferencja Kościołów Europejskich. „Dzisiaj świat wzywa nas, abyśmy byli zjednoczeni. Nie tylko w walce z niszczycielską pandemią, ale też we wzajemnym się wspieraniu i poczuciu wspólnoty, pamiętając o tym, by wyciągnąć wnioski z tego kryzysu” – napisali ks. Christian Krieger i Jørgen Skov Sørensen, prezydent i sekretarz generalny Konferencji Kościołów Europejskich.
Do inicjatywy wspólnej modlitwy „Ojcze nasz” 25 marca w południe przyłącza się również Polska Rada Ekumeniczna.
W związku z pandemią koronawirusa papież Franciszek zaprosił wszystkich chrześcijan do wspólnego zmówienia modlitwy „Ojcze nasz” w środę, 25 marca, w południe. Do inicjatywy przyłączają się m.in. Światowa Rada Kościołów, Konferencja Kościołów Europejskich i Polska Rada Ekumeniczna.
„Na pandemię wywołaną przez [korona]wirusa chcemy odpowiedzieć uniwersalnością modlitwy, współczucia, czułości. Bądźmy zjednoczeni. Niech ci, którzy są najbardziej samotni i narażeni, czują naszą bliskość” – zaapelował papież do przedstawicieli wszystkich Kościołów chrześcijańskich.
W skład PRE, która formalnie zarejestrowana została w 1946 r., wchodzą: Polski Autokefaliczny Kościół Prawosławny, Kościół Ewangelicko-Augsburski, Kościół Ewangelicko-Reformowany, Kościół Ewangelicko-Metodystyczny, Kościół Polskokatolicki, Kościół Starokokatolicki Mariawitów i Kościół Chrześcijan Baptystów.
Kościół rzymskokatolicki nie wchodzi w skład Rady ale współpracuje z tym gremium, np. przygotowując obchody Tygodnia Modlitw o Jedność Chrześcijan, przygotowując kolejne tłumaczenia biblijne czy też wspólne dokumenty, np. o świętowaniu niedzieli - Dnia Pańskiego czy tez o ochronie stworzenia.
1",,DODANE 24.03.2020 14:50,KAI,,https://www.gosc.pl/doc/6228422.Polska-Rada-Ekumeniczna-przylacza-sie-do-modlitewnej-inicjatywy
Krajowy Duszpasterz Powołań: Czas pandemii szansą na oczyszczenie motywacji wyboru,"Czas pandemii skonfrontował młodych z pytaniem o sens życia, stając się szansą na oczyszczenie motywacji wyboru - powiedział PAP Krajowy Duszpasterz Powołań, ks. prof. Marek Tatar. Duchowny zachęca do spojrzenia na czas epidemii, jako szansę odkrycia podstawowych wartości.
W tym roku ze względu na epidemię i związane z nią ograniczenia nie odbędzie się planowana na 9 maja Ogólnopolska Pielgrzymka Rodzin Osób Powołanych i Wspierających Powołania do Kapłaństwa i Życia Konsekrowanego na Jasną Górę.
Tydzień Modlitw o Powołania zwieńczy natomiast w sobotę 9 maja msza św. o godz. 13.30 na Jasnej Górze, której będzie przewodniczył delegat KEP ds. Duszpasterstwa Powołań bp Marek Solarczyk.
Ks. prof. Tatar zachęca, aby nie odczytywać ostatnich znaków czasu w sposób fatalistyczny. ""Raczej jest to próba, przez którą trzeba nam przejść z podniesionym czołem, wierząc, że służy to większemu dobru"" - powiedział Krajowy Duszpasterz Powołań.
Zwrócił uwagę, że epidemia skłoniła młodych do refleksji nad sensem życia, przemijalnością, śmiercią, czy miejscem człowiek w świecie. ""Te kluczowe pytania stoją również u podstaw procesu rozeznawania, ponieważ od odpowiedzi na nie, zależy odpowiedź na pytanie: Jakie jest moje powołanie"" - powiedział.
Nawiązując do swoich osobistych doświadczeń duszpasterskich, ks. prof. Tatar powiedział, że ""czas pandemii stał się szansą na oczyszczenie motywacji wyboru konkretnej drogi życia"". ""To, co zewnętrzne zeszło gdzieś na dalszy plan i można przypuszczać, że w wielu wypadkach, dojrzewanie do podjęcia decyzji konkretyzuje się. Wiele osób w ostatnich tygodniach wystąpiło z prośbami o przyjęcie do seminarium, czy do zakonu. Często, są to bardzo radykalne decyzje związane z rezygnacją z dotychczasowego sposobu życia i wyborem wymagającego, patrząc z ludzkiej perspektywy, charyzmatu"" - powiedział Krajowy Duszpasterz Powołań.
Zwrócił uwagę, że epidemia wyzwoliła w ludziach tkwiące w nich ogromne pokłady dobra. ""Rozwinął się wolontariat, począwszy od młodych, którzy troszczą się o seniorów, kombatantów, aż po osoby starsze, które szyjąc środki ochrony, tylko w ten sposób mogą innym pomagać. To pozwala mieć nadzieję, że młody człowiek wychowany w hedonistycznym świecie zacznie dostrzegać wartości takie jak wyrzeczenie i służba""- powiedział ks. prof. Tatar.
Zdaniem duchownego, obecny czas jest okazją do oczyszczenia motywacji młodych. ""Ojciec Święty Franciszek wyraźnie powiedział, że decydując się na konkretną drogę życia człowiek musi zrezygnować z dotychczasowego sposobu życia oraz rozstać się ze swoimi planami, wyobrażeniami"" - przypomniał Krajowy Duszpasterz Powołań.
Wspomniał, że pomocą dla młodych w rozeznawaniu jest świadectwo innych. ""Myślę, że otrzymali je w ostatnich tygodniach od prostych księży, którzy zostali z ludźmi, starając się im pomagać. Znakomite świadectwo dało również ponad 3 tys. sióstr, które na apel Domów Pomocy Społecznej wyszły z klasztorów i stawiły się przy łóżkach chorym, pokazując tym samym swój charyzmat"" - powiedział ks. prof. Tatar.
Podkreślił, że młodym ludziom trzeba towarzyszyć. ""Tu nie chodzi o jakąś indoktrynację, czy podanie instrukcji, jak mają poznać powołanie, ale o bycie do ich dyspozycji, o odczytywanie tego, co Pan Bóg objawia powołanemu, jak i temu, który mu pomaga"" - powiedział duszpasterz.
Podkreślił, że uzgadnianie naszej woli z Bożą zawsze dokonuje się na modlitwie.
Tydzień Modlitw o Powołania do Kapłaństwa i Życia Konsekrowanego, przebiega pod hasłem ""Wielka Tajemnica Wiary"".
1",,DODANE 08.05.2020 06:46,PAP,"TAGI:
episkopat kościół pap",https://www.gosc.pl/doc/6290884.Krajowy-Duszpasterz-Powolan-Czas-pandemii-szansa-na
Papież: Nie należy sądzić Kościoła pochopnie na podstawie kryzysów wywołanych skandalami,"Papież Franciszek powiedział w poniedziałek, że kryzys z powodu pandemii Covid-19 ""na oślep zadał cios całemu światu"". Podczas przedświątecznego spotkania z Kolegium Kardynalskim i Kurią Rzymską dodał, że obecna sytuacja ukazuje potrzebę wspólnoty i braterstwa.
W przemówieniu papież podkreślił: ""Te Święta to Boże Narodzenie pandemii, kryzysu sanitarnego, gospodarczego, społecznego, a nawet kościelnego, który na oślep zadał cios całemu światu"".
""Kryzys - dodał - przestał być banałem przemówień i establishmentu intelektualnego, aby stać się rzeczywistością wspólną dla wszystkich. Ta plaga była nie lada sprawdzianem, a jednocześnie wielką szansą na nawrócenie i odzyskanie autentyczności"".
Franciszek nawiązał do swej modlitwy o ustanie pandemii 27 marca na placu Świętego Piotra, gdy mówił o znaczeniu burzy, która ""uderzyła w świat"".
„Burza odsłania naszą słabość i obnaża fałszywe i zbędne pewniki, z którymi tworzyliśmy nasze plany, projekty, zwyczaje i priorytety. Pokazuje nam, że zostawiliśmy w stanie uśpienia i opuszczenia to, co zasila i podtrzymuje nasze życie i naszą wspólnotę, i daje im siłę"" - mówił papież do kilkudziesięciu kardynałów i biskupów podczas spotkania w Auli Błogosławieństw w Watykanie.
Podkreślił, że burza odkrywa wszystkie starania, by ""opakować i zapomnieć wszystko to, co posilało dusze naszych ludów; wszystkie te próby znieczulenia pozornie zbawczymi zwyczajami, które nie potrafią odwoływać się do naszych korzeni i przywoływać pamięć o naszych ludziach starszych, pozbawiając nas tym samym odporności potrzebnej, by stawić czoło przeciwnościom"".
Jak zaznaczył Franciszek, wraz z nadejściem burzy ""opadła zasłona stereotypów, którymi przykrywaliśmy nasze +ja+, wiecznie zatroskane o własny obraz i odsłoniła się na nowo błogosławiona wspólna przynależność, od której nie możemy się uchylać; przynależność jako bracia”.
Analizując znaczenie zjawiska kryzysu papież zauważył, że dotyczy wszystkich i wszystkiego i jest obecne wszędzie i w każdym okresie dziejów obejmując ideologie, politykę, ekonomię, technologię, ekologię i religię. Jest to, jak dodał, nieunikniony etap losów osobistych i społecznych.
Ale zdaniem papieża kryzys ma też funkcję ""przesiewania, które oczyszcza ziarno pszenicy po żniwach"".
Stwierdził, że nie należy ""sądzić Kościoła pochopnie na podstawie kryzysów wywołanych skandalami dnia wczorajszego i dzisiejszego"".
Franciszek wskazał, że w Kurii Rzymskiej jest wiele osób, które ""dają świadectwo swoją pokorną, dyskretną, cichą, lojalną, profesjonalną, uczciwą pracą"".
""Również nasz czas ma swoje problemy, ale ma też żywe świadectwo tego, że Pan nie opuścił swego ludu, z tą tylko różnicą, że problemy natychmiast trafiają do gazet, podczas gdy znaki nadziei odnotowuje się dopiero po długim czasie, i to nie zawsze"" - oświadczył.
Apelował o odwagę i pokorę, by powiedzieć głośno, że czas kryzysu jest ""czasem Ducha Świętego"". Wtedy, jak zauważył, ""nawet w obliczu doświadczenia ciemności, słabości, kruchości, sprzeczności i zagubienia nie będziemy już czuli się przygnieceni"".
Zdaniem papieża nie można mylić kryzysu z konfliktem. Wyjaśnił, że kryzys ma zazwyczaj rezultat pozytywny, podczas gdy konflikt ""zawsze tworzy spór, rywalizację, antagonizmy na pozór bez rozwiązania, między osobami podzielonymi na przyjaciół, których należy miłować, i wrogów, których trzeba zwalczać"". Przestrzegał przed logiką konfliktu, w której zawsze szuka się winnych i chce się ich ""napiętnować"".
""Kościół, odczytywany w kategoriach konfliktu – prawicy i lewicy, postępowców i tradycjonalistów – rozdrabnia, polaryzuje, wypacza i zdradza swoją prawdziwą naturę"" i ""będzie szerzył lęk, stanie się bardziej surowy, mniej synodalny i narzuci logikę jednakową i ujednolicającą, tak daleką od bogactwa i pluralizmu"" - ostrzegł Franciszek.
Podkreślił również: ""Jeśli pewne realistyczne podejście ukazuje nam naszą najnowszą historię jedynie jako sumę prób, które nie zawsze się udawały, skandali, upadków, grzechów, sprzeczności, zgrzytu w świadectwie, nie powinniśmy się bać, nie powinniśmy też zaprzeczać dowodom na to wszystko, co w nas i w naszych wspólnotach jest dotknięte śmiercią i potrzebuje nawrócenia"".
Według papieża wszystko, co jest złe, sprzeczne, słabe i kruche, przypomina o potrzebie rezygnacji ze sposobu bycia, rozumowania i działania, który nie odzwierciedla Ewangelii.
Podczas audiencji w Auli Pawła VI dla pracowników Watykanu i ich rodzin papież powiedział: ""Wy, którzy pracujecie w Stolicy Apostolskiej jesteście najważniejsi; nikt nie może zostać zwolniony, nikt nie musi odejść z pracy"".
""W tym niedobrym momencie - dodał - nikt nie może zostać wyrzucony, nikt nie może cierpieć z powodu fatalnych rezultatów ekonomicznych tego kryzysu"".
""Ale wszyscy razem musimy pracować więcej, musimy pomagać sobie, by rozwiązać ten problem, który nie jest łatwy"" - stwierdził Franciszek.
Przywołując postać czarodzieja z komiksu zaznaczył: ""Tu nie ma Mandrake'a, nie ma czarodziejskiej różdżki"".
""Pomóżcie mi w tym, a ja pomogę wam i wszyscy razem pójdziemy naprzód jak jedna rodzina"" - poprosił papież.
Zapewnił pracowników, że ""przełożeni w Gubernatoracie Państwa Watykańskiego i w Sekretariacie Stanu szukają sposobów, by nie zmniejszyć waszych przychodów, by nic nie zredukować"".
""Szuka się na wszystkie sposoby, ale zasady są takie same, by nikt nie stracił pracy"" - oświadczył Franciszek.
""Musimy - jak mówił - szukać dróg rozwiązania z dobrą wolą, wszyscy razem to zrobimy"".
Po wygłoszeniu przemówienia papież podszedł do rodzin pracowników Watykanu i rozmawiał z nimi, przede wszystkim z dziećmi. Jedno z nich wziął na ręce.
1",,DODANE 21.12.2020 11:07,PAP,"TAGI:
epidemia kościół pap papież watykan zdrowie",https://www.gosc.pl/doc/6660485.Papiez-Nie-nalezy-sadzic-Kosciola-pochopnie-na-podstawie
,"W okresie pandemii przeżywamy wspomnienie świętej Katarzyny ze Sieny, kobiety bardzo radykalnie ufającej Bogu i podejmującej zdroworozsądkowe decyzje, żyjącej w czasach zarazy jak i zarazy toczącej Kościół.
Gość Niedzielny 17/2020
GOŚĆ NIEDZIELNY
  w ""Gościu"" także:
Niewinny [Jakub Jałowiczor]
Kardynał George Pell spędził w więzieniu 404 dni, zanim sąd oczyścił go z zarzutu pedofilii. Wyrok jest ostateczny, ale liberalne media nie składają broni. Wygląda więc na to, że kard. Pell, choć wygrał batalię sądową, nieprędko będzie mógł odpocząć. Prawdopodobnie nie wróci już na żadne stanowisko w Stolicy Apostolskiej.
  Ile nadziei w Kościele? [Szymon Babuchowski]
W całym kraju mnożą się kościelne inicjatywy pomocy potrzebującym. Środki ochronne zamówionych przez Caritas dla polskich szpitali, jałmużna postna księży archidiecezji katowickiej, abp Grzegorz Ryś ofiarujący środki swojej archidiecezji, inicjatywa abp. Józefa Kupnego, by tworzyć „parafialne tarcze antykryzysowe”, siostry dominikanki, które pojechały służyć podopiecznym domu pomocy społecznej – to tylko niektóre formy obecności polskiego Kościoła wśród potrzebujących w czasach pandemii.
  Tak mówi Pan! [Marcin Jakimowicz]
26 kwietnia odbędzie się czwarty Narodowy Dzień Czytania Pisma Świętego. W tym roku ze względu na pandemię i opustoszałe kościoły cała akcja przeniesie się ze świątyń do naszych domów. „Od lat stara się ona pomóc Janowi Kowalskiemu zachwycić się konkretnym fragmentem słowa Bożego i podpowiedzieć mu, że odpowiada on na jego wątpliwości i pytania” - pisze Jakimowicz.
1",,DODANE 23.04.2020 10:37,,,https://www.gosc.pl/doc/6270199.W-najnowszym-GN-sw-Katarzyna-ze-Sieny-Moja-natura-jest-ogien
Polacy pomagają Kościołowi na Wschodzie,"Wakacje z Bogiem, połączona z wypoczynkiem rehabilitacja dla osób samotnych i bezdomnych – to tylko niektóre z wielu projektów realizowanych w czasie letniego wypoczynku przez Zespół Pomocy Kościołowi na Wschodzie przy Konferencji Episkopatu Polski. „W tym roku, ze względu na ograniczenia związane z pandemią, o wiele mniej grup przyjedzie do Polski, dlatego też konkretne projekty organizowane są w poszczególnych krajach” – mówi Radiu Watykańskiemu ks. Leszek Kryża.
Jak podkreśla dyrektor Biura Zespołu Pomocy Kościołowi na Wschodzie dotychczas udało się zrealizować 42 projekty, które napłynęły m.in. z Białorusi, Ukrainy, Rumunii, Rosji, Kazachstanu, Gruzji, a nawet z Uzbekistanu i Tadżykistanu.
„Tamtejsi duszpasterze, siostry i bracia zakonni wraz z całą „armią” wolontariuszy, organizują wypoczynek w dwóch formach. Pierwsza to wyjazd określonej grupy w góry, nad morze, nad jeziora czy rzeki do różnych ośrodków w zależności od możliwości i warunków w poszczególnych krajach. Droga forma, obejmującą znacznie wiesza liczbę uczestników, to wypoczynek organizowany na miejscu, przy parafii tak zwane półkolonie czy „Wakacje z Bogiem” – mówi papieskiej rozgłośni ks. Kryża. – Ta forma wypoczynku jest bardzo potrzebna. Czas wypełniony jest konkretnym programem: jest zabawa, wspólna praca, spotkania, rekreacja, ale też formacja oczywiście dostosowana do możliwości, potrzeb i wieku. Bardzo ważne są też regularne, często trzy razy dziennie wydawane posiłki. Dla niektórych uczestników jest to jedyna okazja, kiedy mogą się po prostu najeść, bo wielu z nich pochodzi z rodzin dysfunkcyjnych czy żyjących bardzo ubogo. Będziemy tez współorganizowali wypoczynek połączony z rehabilitacją dla seniorów, szczególnie tych samotnych z małych wiosek a nawet dla bezdomnych z Kijowa, bo i takie projekty do nas dotarły. Dzięki zaangażowaniu Kościoła katolickiego tamtejsze dzieci, młodzież i dorośli, przeżyją, jak sami wspominają, czas, na który czeka się z utęsknieniem cały rok.“
Projekt można wesprzeć kierując wpłatę na konto Zespołu Pomocy Kościołowi na Wschodzie:
WBKPPLPP PL89 1090 1014 0000 0000 0301 4449
1",BEATA ZAJĄCZKOWSKA,DODANE 14.07.2021 19:10,VATICANNEWS.VA,,https://www.gosc.pl/doc/6979576.Polacy-pomagaja-Kosciolowi-na-Wschodzie
Rzecznik KEP: Módlmy się na różańcu o pokój na świecie i ustanie pandemii,"Powierzajmy Matce Bożej w modlitwie różańcowej papieża, ojczyznę, Kościół w Polsce oraz nasze rodziny. Módlmy się też o ustanie pandemii i o pokój na świecie - zaapelował w piątek rzecznik KEP ks. Leszek Gęsiak.
""Różaniec jest jedną z najbardziej popularnych modlitw na świecie"" - powiedział rzecznik Konferencji Episkopatu Polski w komunikacie przekazanym PAP w piątek.
Przypomniał, że była to ""modlitwa umiłowana przez papieża Jana Pawła II, który w 2002 r. dołączył do różańca także czwartą część - tajemnicę światła i w tym samym roku ogłosił Rok Różańca Świętego"".
""Również Ojciec Święty Franciszek wielokrotnie wzywał i apelował o modlitwę różańcową, szczególnie w październiku, który w tradycji Kościoła jest poświęcony Matce Bożej"" - powiedział ks. Gęsiak. Zwrócił uwagę, że różańcem modlił się także Prymas Tysiąclecia kard. Stefan Wyszyński.
""Do jego odmawiania wzywała Matka Boża w czasie objawień, m.in. w Lourdes, w La Salette czy w Fatimie"" - wskazał duchowny.
Zaznaczył, że ""chociaż różaniec nie może zastąpić mszy św. czy uczestnictwa w innych celebracjach liturgicznych, to jednak jest ""wspaniałym i potężnym sposobem przeżywania naszej wiary w łączności z Maryją"".
Rzecznik zauważył, że w tym roku w październiku odbędą się ważne dla Kościoła w Polsce i na świecie wydarzenia. Wymienił wizytę ad limina apostolorum polskich biskupów i XVI Zwyczajne Zgromadzenie Ogólne Synodu Biskupów poświęcone synodalności.
""Powierzajmy Matce Bożej Ojca Świętego Franciszka, naszą ojczyznę, polskich biskupów oraz cały Kościół w Polsce, w tym nasze rodziny. Módlmy się też o ustanie pandemii i o pokój na świecie"" - wskazał ks. Gęsiak.
1",,DODANE 01.10.2021 14:40,PAP,"TAGI:
kościół pap społeczeństwo",https://www.gosc.pl/doc/7136064.Rzecznik-KEP-Modlmy-sie-na-rozancu-o-pokoj-na-swiecie-i-ustanie
"Rzecznik KEP: Kościół jest wspólnotą ludzi, a nie kont internetowych","Świat wirtualny nie jest prawdziwy. Choć pomógł nam przetrwać trudny czas pandemii, to jednak teraz trzeba podjąć wysiłek powrotu do świata realnego. Kościół jest bowiem wspólnotą ludzi, a nie kont internetowych - powiedział PAP rzecznik Konferencji Episkopatu Polski ks. Leszek Gęsiak SJ.
Podsumowując rok 2021 wśród ważnych wydarzeń dla Kościoła w naszej ojczyźnie rzecznik KEP wymienił wizytę ad limina apostolorum polskich biskupów w Rzymie. ""Konieczne było nie tylko przygotowanie przez poszczególne diecezje sprawozdań dla Stolicy Apostolskiej, ale także weryfikacja funkcjonowania diecezji w wielu wymiarach życia"" - powiedział ks. Gęsiak.
Zwrócił uwagę, że wizyta ta, zrealizowana w czterech grupach, pozwoliła biskupom podjąć w dykasteriach watykańskich różne tematy, w tym m.in. kwestię rosnącej sekularyzacji w Polsce. ""Sekularyzacja jest procesem, na który składa się wiele czynników. Trzeba mieć świadomość, że wizyta ad limina od razu nie zmieni wszystkiego. Wyznaczyła ona jedynie kierunki, które mogą stać się punktami zwrotnymi w funkcjonowaniu diecezji"" - wyjaśnił rzecznik KEP.
Rzecznik zauważył, że wizyta ad limina zbiegła się z rozpoczęciem Synodu Biskupów. Podkreślił, że ""poprzez słuchanie tego, co mówili biskupi w czasie specjalnych audiencji, papież pokazał, na czym polega synodalność. ""Dzielił się także swoim doświadczeniem, jako duszpasterza w Argentynie"" - zwrócił uwagę rzecznik KEP
Komentując aktualną sytuację Kościoła w Polsce ks. Gęsiak zauważył, że ""poważny spadek liczby wiernych w czasie niedzielnych liturgii od chwili wybuchu pandemii, zwłaszcza odejścia młodych od Kościoła pokazują, że niektóre funkcjonujące do tej pory formy duszpasterstwa w nowej, pandemicznej rzeczywistości nie sprawdzają się"". ""To nie jest tak, że gdy pojawiła się pandemia wiedzieliśmy, jakie podjąć działania. Tego cały czas wszyscy się uczymy. Pandemia uczy nas pokory oraz wskazuje na nowy kierunek, w którym trzeba podążać"" - powiedział duchowny.
Ks. Gęsiak zwrócił uwagę, że mimo trudnej sytuacji pandemicznej, związanej zwłaszcza z narzuconymi limitami w świątyniach, na poziomie parafii rozwinięta została szeroka sieć doraźnego duszpasterstwa przez Internet. ""Ludzie szukali nowej przestrzeni do modlitwy i kierowali się do Kościoła szukając jakiejś rady czy pomocy w tej wyjątkowej sytuacji. To jest bardzo ważnym sygnałem"" - powiedział rzecznik KEP.
Przyznał jednak, że były to rozwiązania tymczasowe. ""Wiemy, że świat wirtualny nie jest prawdziwy. Choć pomógł nam przetrwać trudny moment u początku pandemii, to jednak teraz trzeba podjąć wysiłek powrotu do świata realnego, dlatego, że Kościół jest wspólnotą ludzi, a nie kont internetowych"" - powiedział rzecznik KEP.
""Kościół to wspólnota, której centrum jest Jezus Chrystus, który jest żywą osobą, a nie bytem wirtualnym"" - zaznaczył. Wyjaśnił, że ""tylko osobowe doświadczenie Boga może spowodować, że człowiek będzie wiedział, po co chodzi do świątyni, dlaczego jest we wspólnocie Kościoła"".
""Tak jak nie da się prowadzić życia małżeńskiego czy rodzinnego tylko przez Internet, podobnie nie da się za pośrednictwem mediów tworzyć wspólnoty Kościoła"" - dodał ks. Gęsiak.
Jak zaznaczył - ""Kościół jest wspólnotą ludzi, która szuka Boga i musi na tej drodze wzajemnie się wspierać i umacniać"".
Wśród znaczących wydarzeń mijającego roku w Kościele w Polsce rzecznik Episkopatu wskazał także trzy beatyfikacje - kard. Stefana Wyszyńskiego, matki Elżbiety Róży Czackiej i ks. Jana Machy.
Zobacz także: Serwis specjalny dot. ks. Jana Machy
Czytaj także: BEATYFIKACJA PRYMASA TYSIĄCLECIA
W ramach przygotowań do beatyfikacji pokazano postać kard. Wyszyńskiego w szerszym kontekście. Nie tylko, jako ostoję prawowierności Kościoła wobec brutalnej dominacji systemu komunistycznego, ale także jako duszpasterza, głęboko wierzącego kapłana, człowieka będącego świadkiem Boga.
Pytany, czy udało się z wiedzą o kard. Wyszyńskim dotrzeć do młodego pokolenia, ks. Gęsiak odpowiedział, że ""to pokaże czas"".
""Żyjemy w świecie totalnego kryzysu autorytetów, tymczasem słowa Prymasa Tysiąclecia były dla wielu współczesnych mu ludzi kluczowym punktem odniesienia. W związku z tym jego postać może być dowodem i świadectwem dla młodych ludzi, że realnie istnieje coś takiego, jak prawdziwy autorytet"" - stwierdził rzecznik KEP.
Podobnie, jeśli chodzi o beatyfikowanego ks. Jana Machę, który oddał życie pomagając potrzebującym. ""Często mówimy, że młodzi ludzie żyją bez wartości żywiąc się doraźnymi przyjemnościami, korzyściami, które daje świat. Ale tak przecież nie jest! Ks. Macha, który zgiął jako młody człowiek, może być wzorem wierności wybranym wartościom"" - wskazał rzecznik KEP.
Jako trzecie ważne wydarzenie ks. Gęsiak wskazał rozpoczęty synod biskupów na temat ""Ku Kościołowi synodalnemu: komunia, uczestnictwo, misja"". Jego prace potrwają dwa lata. Faza diecezjalna zakończy się w sierpniu 2022 r., a cały Synod w 2023 r.
""Ma on otworzyć całą wspólnotę Kościoła powszechnego na słuchanie i rozeznawanie. Głos każdego musi być usłyszany: duchowieństwa, wiernych świeckich, członków różnego rodzaju grup oraz wspólnot i stowarzyszeń funkcjonujących wewnątrz Kościoła, jak i pojedynczych osób zatroskanych jego losem"" - powiedział ks. Gęsiak. Zaznaczył, że ""nie chodzi o tworzenie nowych dokumentów, ale o wsłuchanie się w to, co będzie pragnieniem ludzi wierzących w połączeniu z tym, co jest głosem Ewangelii"".
Wskazał, że wypracowane rozwiązania będą zależały od aktywności laikatu w parafiach i diecezjach oraz dobrych relacji poszczególnych wspólnot ze swoimi pasterzami. Dodał, że w nowym roku dużym wyzwaniem będzie kontynuacja drogi synodalnej
Wśród wyzwań, wobec których stanie Kościół w Polsce w nowym roku, rzecznik KEP wskazał m.in. duszpasterstwo rodzin. Wspomniał, że w czerwcu w Rzymie odbędzie się Światowe Spotkanie Rodzin.
Zaznaczył, że ""rodzina jest pierwszym miejscem, w którym powinny być przekazywane chrześcijańskie wartości"".
Pytany o decyzje papieża dotyczące dochodzeń Stolicy Apostolskiej ws. zaniedbań biskupów w sprawach nadużyć seksualnych popełnionych przez niektórych duchownych wobec osób małoletnich, rzecznik KEP powiedział, że ""ogłaszane decyzje pokazują, że w Polsce zaczynają sprawnie funkcjonować wszystkie procedury związane z wyjaśnianiem tych bardzo bolesnych dla Kościoła spraw"". ""Jest to potrzebne Kościołowi w celu oczyszczenia go z poważnych grzechów i nadużyć"" - ocenił ks. Gęsiak.
Dodał, że jest to bardzo złożony i trudny proces. ""W tej kwestii potrzebny jest spokój, konsekwencja i otwartość na rzetelne wyjaśnienie spraw"".
1",,DODANE 29.12.2021 06:50,PAP,"TAGI:
episkopat kościół pap",https://www.gosc.pl/doc/7289433.Rzecznik-KEP-Kosciol-jest-wspolnota-ludzi-a-nie-kont
"Przyjdź, gdy trwa zaraza","Od lat ks. Andrzeja intrygowało, dlaczego wieże kościoła w Pszowie są zwieńczone tak dziwnymi krzyżami o podwójnych ramionach. Dopiero, gdy wybuchła pandemia, ze zdziwieniem odkrył, jaka jest prawda.
Ksiądz Andrzej Pyrsz pytał o te krzyże, zanim jeszcze został proboszczem w Pszowie. Ktoś mu odpowiedział, że to krzyże prawosławne, co oczywiście było błędnym przypuszczeniem, bo te mają jeszcze trzecią, ukośną belkę. Inni starali się wyjaśniać: „Są podwójne, bo to znaczny kościół”.
– Na innych „znacznych” świątyniach w okolicy, np. św. Antoniego w Rybniku, podobnych krzyży jednak nie ma – mówi dzisiaj ks. Pyrsz, proboszcz w bazylice w Pszowie. – Jak na początku roku wybuchła epidemia, zacząłem szperać w poszukiwaniu odpowiedzi. Okazuje się, że to są karawaki! – dzieli się odkryciem.
Gdy zabijał tyfus
Karawaki to krzyże związane z modlitwą o ustanie zarazy. Nad Pszowem górują dzięki ks. Pawłowi Skwarze, tutejszemu proboszczowi w latach 1845–1883. To on doprowadził do wzniesienia wież w tej świątyni, w której znajduje się obraz Matki Bożej Uśmiechniętej.
  Sanktuarium MB Pszowskiej.
PRZEMYSŁAW KUCHARCZAK /FOTO GOŚĆ
W czasie tej budowy na Górny Śląsk spadła straszliwa epidemia tyfusu. W latach 1847 i 1848 zabijała ludzi całymi tysiącami. – Ks. Skwara zwieńczył wieże karawakami jako wyraz wdzięczności za uratowanie, ale też żeby ludziom przypomnieć, że kiedy jest epidemia, to przychodzi się tutaj do Matki Bożej. Po to jest ten górujący nad całą okolicą znak – mówi z pasją ks. Pyrsz.
Dodatkowa, poprzeczna belka w karawace wzięła się z tego, że pierwotnie na ramionach tego krzyża wypisywano modlitwę o ustanie epidemii. Nie mieściła się ona na jednej tylko belce, potrzebna była więc także druga.
Tę modlitwę odmawiają dzisiaj także wierni w czasie nabożeństw w bazylice w Pszowie. W czasie najgłębszych obostrzeń sanitarnych, kiedy wstrzymane były nabożeństwa w kościołach, modlitwa ze zdjęciem pszowskiego podwójnego krzyża była dostępna na kartkach wystawionych w bazylice. – Rozprowadziliśmy tych kartek 2 tysiące. Ludzie dzwonili z pytaniem, skąd o tych krzyżach wiedzieliśmy – wspomina ks. Pyrsz.
Proboszcz sam się nad tym zastanawiał. – Wygląda to tak, jakby Pan Bóg sam się o to upomniał właśnie w tym czasie i w tym miejscu – mówi. – Ja to odbieram jako upomnienie się w pamięci człowieka, że w takich sytuacjach jak zaraza, pandemia trzeba przyjść do odpowiedniego miejsca – uważa.
Ciąg dalszy na następnej stronie
1 2 3
OCEŃ TEN ARTYKUŁ
1 2 3 4 5",PRZEMYSŁAW KUCHARCZAK,DODANE 17.09.2020 00:00,Gość Katowicki 38/2020,"TAGI:
gość katowicki",https://katowice.gosc.pl/doc/6522110.Przyjdz-gdy-trwa-zaraza
Gambino: małżonkowie i narzeczeni potrzebują pomocy,"Pandemia negatywnie odbiła się na życiu rodzinnym i na przygotowaniach do sakramentu małżeństwa. Dlatego Kościół musi pomóc małżeństwom w przezwyciężaniu kryzysów, a zarazem głosić młodym piękno tego sakramentu.
Wskazuje na to Gabriella Gambino, podsekretarz Dykasterii ds. Świeckich, Rodziny i Życia. W wywiadzie dla agencji I.Media przyznaje, że dane dotyczące rozpadu małżeństw świadczą o niszczącym wpływie pandemii i zapaści gospodarczej. Jej zdaniem prawdziwą przyczyną kryzysów jest jednak brak nadziei na przyszłość w młodych pokoleniach i brak zaufania do łaski sakramentu w samych małżeństwach.
Kościół – jak podkreśla Gambino – musi zdać sobie sprawę z tych trudności. Młodym trzeba ukazywać piękno małżeństwa pojmowanego jako powołanie i sakrament, korzystając przy tym ze świadectwa rodzin chrześcijańskich. Małżeństwom zaś, które doświadczają kryzysów i trudności, trzeba tworzyć okazje, w których mogłyby nabierać zaufania do łaski, działającej w życiu codziennym, pośród naszych ograniczeń i problemów. Potrzebny jest w tym zakresie rozwój duchowości małżeńskiej – podkreśla Gambino.
Podsekretarz watykańskiej dykasterii przypomina, że chrześcijańscy narzeczeni i małżonkowie są dziś zanurzeni w kulturze indywidualizmu, kulturze porażki i rezygnacji w obliczu trudności. Dlatego tak ważne jest odnowienie w nich łaski sakramentu, która w chwilach trudności może ocalić ich rodziny. Pod tym względem pozostaje jeszcze dużo do zrobienia – podkreśla
Garbriella Gambino.
Przyznaje, że postulowana przez adhortację Amoris laetitia rewizja duszpasterstwa rodziny wciąż jeszcze jest w fazie początkowej. W niektórych diecezjach przygotowuje się już formatorów do nowej formy katechumenatu, który ma poprzedzać sakrament małżeństwa. Pozytywnym aspektem jest też angażowanie par małżeńskich w formację przyszłych kapłanów.
1",KRZYSZTOF BRONK,DODANE 25.05.2021 20:20,VATICANNEWS.VA,"TAGI:
małżeństwo małżonkowie narzeczeni sakrament",https://www.gosc.pl/doc/6882785.Gambino-malzonkowie-i-narzeczeni-potrzebuja-pomocy
Papież: Wznawiając działalność gospodarczą po pandemii unikajmy obsesji zysku,"Papież Franciszek zaapelował do przedsiębiorców i osób odpowiedzialnych za gospodarkę, by wznawiając szybko działalność gospodarczą po pandemii Covid-19 unikali koncentrowania się na zysku, nacjonalizmu i ""ślepego konsumpcjonizmu"". To słowa z orędzia ogłoszonego w czwartek.
""Na całym świecie zaobserwowaliśmy w 2020 roku bezprecedensową utratę liczby miejsc pracy"" - oświadczył Franciszek w przesłaniu na 109. konferencję Międzynarodowej Organizacji Pracy z siedzibą w Genewie. Obrady zorganizowano wirtualnie.
""Chcąc w pośpiechu powrócić do większej działalności gospodarczej po zakończeniu zagrożenia Covid-19, unikajmy upartego koncentrowania się na zysku, izolacji i nacjonalizmu, ślepego konsumpcjonizmu i zaprzeczania wyraźnym znakom, które sygnalizują dyskryminację naszych braci i sióstr uważanych za nadających się do odrzucenia w naszym społeczeństwie"" - wezwał papież.
Następnie dodał: ""Przeciwnie, poszukujmy rozwiązań, które pomogą nam zbudować nową przyszłość pracy opartą na godnych i przyzwoitych warunkach, wynikających ze zbiorowych negocjacji i promującą dobro wspólne"".
Potrzebna, jak wskazał Franciszek, jest praca ""prawdziwie i koniecznie ludzka"".
Wyraził przekonanie, że priorytetem powinna być troska o osoby znajdujące się na ""marginesie świata pracy"", dotknięte także skutkami pandemii. To pracownicy mało wykwalifikowani, wykonujący pracę dorywczą, imigranci - wyjaśnił.
Papież zwrócił uwagę na konieczność większej troski o pracujące kobiety, które - jak stwierdził - często są dyskryminowane w pracy i pozbawione jednakowego dostępu do stanowisk decyzyjnych.
Szczególny apel wystosował do związków zawodowych o to, by chroniły najsłabszych. ""Związki zawodowe nie spełniają swojej fundamentalnej funkcji na rzecz innowacji socjalnej, jeśli chronią tylko emerytów"" - ocenił Franciszek. I zastrzegł: ""To też trzeba robić, ale to połowa waszej pracy"".
1",,DODANE 17.06.2021 20:30,PAP,"TAGI:
epidemia kościół pap papież praca watykan zdrowie",https://www.gosc.pl/doc/6932912.Papiez-Wznawiajac-dzialalnosc-gospodarcza-po-pandemii-unikajmy
Kościoły europejskie wzywają do szczepień przeciwko COVID-19,"Kościoły Europejskie wzywają do odpowiedzialności i troski o innych w obliczu pandemii COVID-19 oraz zachęcają do szczepień i przestrzegania norm sanitarnych. Wspólny apel w tej strawie wystosowali: przewodniczący Komisji Konferencji Episkopatów Unii Europejskiej (COMECE), kard. Jean-Claude Hollerich oraz ks. Christian Krieger, przewodniczący Konferencji Kościołów Europejskich (CEC).
W dokumencie czytamy m.in., że według ostatnich sprawozdań, w Europie nadal rośnie liczba zakażeń wirusem COVID-19, podczas gdy lekarze i ratownicy medyczni są wyczerpani, a szpitalom grozi nieuchronna zapaść.
Zróżnicowany odsetek osób zaszczepionych w Europie wyraźnie wskazuje na przyczyny tej dramatycznej sytuacji. W kilku państwach członkowskich UE liczba osób, które poddały się pełnemu szczepieniu, niestety nadal pozostaje znacznie poniżej progu potrzebnego do powstrzymania rozprzestrzeniania się wirusa, mimo że szczepionki są dostępne. Liderzy wspólnot kościelnych, po wysłuchaniu opinii naukowców i ekspertów medycznych są zgodni, że szczepienia są obecnie najskuteczniejszym sposobem walki z pandemią i ratowania życia.
Szczepienia zapewniają ochronę nie tylko nam samym, ale także naszym braciom i siostrom, zwłaszcza najsłabszym spośród nas. Jest to akt miłości i troski, a także odpowiedzialności i sprawiedliwości społecznej. Przedstawiciele Kościołów zdają sobie sprawę, że decyzja o szczepieniu może nie być łatwa i budzi wiele powodów do wahania. Niektórzy mogą nie być w stanie otrzymać szczepionki z powodu poważnych schorzeń. Inni mogą się obawiać lub mieć wątpliwości co do skutków szczepionki. Zachęcają zatem do wyjaśnienia obaw i podjęcia świadomej decyzji po zasięgnięciu fachowej porady u właściwych organów i ekspertów.
Zwracają się z gorącym apelem do wszystkich osób odpowiedzialnych w społeczeństwie, w tym do polityków i osób zajmujących się komunikacją oraz do członków Kościołów chrześcijańskich, aby przeciwdziałali wszelkim próbom dezinformacji dotyczących szczepień. Liderzy kościelni ponawiają apel do Unii Europejskiej i jej państw członkowskich o dotrzymanie zobowiązań w zakresie dzielenia się szczepionkami oraz o wzmożenie globalnych wysiłków na rzecz zapewnienia wszystkim sprawiedliwego dostępu do szczepionki przeciw COVID-19, w tym również w regionach o słabszych systemach opieki zdrowotnej.
1",KRZYSZTOF OŁDAKOWSKI SJ,DODANE 14.12.2021 14:15,VATICANNEWS.VA,"TAGI:
szczepienia covid-19 szczepienia na covid-19 szczepienia przeciwko covid-19",https://www.gosc.pl/doc/7270175.Koscioly-europejskie-wzywaja-do-szczepien-przeciwko-COVID-19
Kościół we Francji ostrzega przed eutanazją,"We francuskim parlamencie rozpoczyna się dziś debata na temat legalizacji eutanazji. Jest to inicjatywa Oliviera Falroniego deputowanego lewicowej Partii Radykalnej, który wskazuje na wysokie poparcie społeczne dla tej inicjatywy. Sprzeciwia się temu Kościół, ale też wiele osobistości życia publicznego. Arcybiskup Paryża uważa wręcz, że w tym przypadku manipuluje się sondażami opinii społecznej. W kontekście pandemii, w atmosferze wszechobecnej śmierci tworzy się atmosferę lęku przed cierpieniem, sugerując, że jednym rozwiązaniem jest zadanie choremu śmierci.
Abp Michele Aupetit włączył się w debatę na temat eutanazji na antenie publicznego radia France Inter. Odwoływał się przy tym do doświadczenia, jakie sam zdobył, kiedy, przed wstąpieniem do seminarium wykonywał zawód lekarza.
„Wielokrotnie miałem okazję towarzyszyć umierającym. I zdarzało się, że ludzie krzyczeli: zabij mnie! Ale wiedziałem, że zadaniem lekarza nie jest zadawanie pacjentom śmierci. A potem, następnego dnia, kiedy udało się uśmierzyć ból, ci sami ludzie, dziękowali, że nie zrobiłem tego, o co mnie prosili. Trzeba postawić pytanie, jaka jest nasza rola w takiej sytuacji. Każdy jest wolny i może zadać sobie śmierć. Za próbę popełnienia samobójstwa nie staje się przed sądem. Ale czym innym jest zaangażowanie w to społeczeństwa. Popatrzmy, co się dzieje w Belgii. Na początku mówiono to samo, co teraz we Francji, że tu chodzi o wolność. A teraz stosuje się już eutanazję względem dzieci, względem ludzi upośledzonych umysłowo. Staje się to bardzo niebezpieczne. Niedawno napisał do mnie ktoś z Belgii, że rodzice poddali eutanazji swe autystyczne dziecko. Inna młoda kobieta pisała rozżalona, że eutanazji poddano jej ojca. Tymczasem w ciągu ostatnich lat dokonał się ogromny postęp w dziedzinie terapii paliatywnej. Kiedy rozpoczynałem pracę w latach 70-tych, do umierającego i cierpiącego pacjenta nie wchodziło się nawet do pokoju, by powiedzieć mu dzień dobry. Terapia paliatywna niesie dziś ulgę w cierpieniu. Rozwiązaniem dla człowieka cierpiącego nie jest zadanie mu śmierci, lecz ulżenie jego cierpieniu, towarzyszenie mu.“
Występując na antenie radia France Inter, arcybiskup Paryża zauważył, że paradoksem jest, że parlamentarna debata nad eutanazją przebiega właśnie teraz w czasie pandemii, kiedy tak wielu ludziom odmówiono prawa do umierania wśród najbliższych. Wiemy, jak bardzo było to okrutne. A dziś tymczasem słyszymy, że nasza ostateczna wolność to móc poprosić o śmierć. Nie tego potrzebuje człowiek, lecz troski, towarzyszenia i miłości – zapewnia abp Aupetit.
1",KRZYSZTOF BRONK,DODANE 08.04.2021 15:30,VATICANNEWS.VA,"TAGI:
eutanazja francja kościół",https://www.gosc.pl/doc/6808236.Kosciol-we-Francji-ostrzega-przed-eutanazja
Papież Franciszek zaapelował o przestrzeganie przepisów o walce z pandemią,"Papież Franciszek zaapelował we wtorek o przestrzeganie przepisów wprowadzonych przez władze w ramach walki z pandemią Covid-19. Podczas spotkania z wiernymi w uroczystość Niepokalanego Poczęcia NMP mówił, że po to, by uniknąć zgromadzeń sam pojechał modlić się na Placu Hiszpańskim.
Co roku 8 grudnia po południu kolejni papieże udają się na ten rzymski plac, by modlić się przed figurą Matki Bożej. W tym roku z powodu pandemii uroczystość ta, gromadząca zawsze tysiące wiernych i władze Rzymu, została odwołana.
Zwracając się do wiernych przybyłych w świąteczny we Włoszech dzień na plac Świętego Piotra na modlitwę Anioł Pański papież powiedział: ""Jak wiecie dzisiaj po południu nie będzie miał miejsca tradycyjny hołd dla Niepokalanej na Placu Hiszpańskim po to, by uniknąć ryzyka zgromadzeń, co nakazały władze cywilne, których musimy się słuchać"".
""Ale to nie uniemożliwia oddania naszej Matce kwiatów, które najbardziej lubi: modlitwy, pokuty, serca otwartego na łaskę"" - mówił Franciszek.
Następnie dodał: ""Dziś wcześnie rano prywatnie udałem się na Plac Hiszpański, a potem do bazyliki Matki Bożej Większej, gdzie odprawiłem mszę"".
1",,DODANE 08.12.2020 11:09,PAP,"TAGI:
kościół pap papież watykan włochy",https://www.gosc.pl/doc/6642955.Papiez-Franciszek-zaapelowal-o-przestrzeganie-przepisow-o-walce
Teologia dzieciństwa: Watykański webinar,"Ograniczenia wywołane pandemią nie mogą powstrzymać zaangażowania Kościoła w walce z nadużyciami. Dlatego też Papieska Komisja ds. Ochrony Nieletnich zainicjowała serię czterech seminariów internetowych (webinariów) poświęconych walce z przemocą.
Pierwszy dedykowany był teologii dzieciństwa, a na kolejnych podjęty zostanie m.in. temat ochrony nieletnich w sieci w czasie zamknięcia wywołanego pandemią i tego, jak lockdown zmienił relacje z dziećmi.
„Same nawet najlepsze prawa nie wystarczą, trzeba głębokiej przemiany ludzi, by naprawdę zrozumieć, że ochrona nieletnich stanowi integralną część naszego bycia chrześcijanami” – zauważa Emer McCarthy, odpowiedzialna za projekty w Papieskiej Komisji ds. Ochrony Nieletnich. W rozmowie z Radiem Watykańskim wskazuje ona, że nieprzypadkowo tematem pierwszego spotkania była teologia dzieciństwa.
""Wszystkie nasze wysiłki, cała polityka, normy, wydarzenia edukacyjne, formacyjne i podejmowane interwencje są bezużyteczne, jeśli nie rozumiemy, że ochrona nieletnich i osób bezbronnych jest integralną częścią naszego bycia katolikami i chrześcijanami – mówi papieskiej rozgłośni Emer McCarthy. – Dlatego właśnie potrzebujemy teologicznego myślenia i języka, nie jesteśmy zresztą jedynymi, którzy uznają tę potrzebę. Stąd też chcieliśmy rozpocząć to seminarium od samego początku. Czego nauczał nas Jezus? Co mówi o naszej misji stawiając dzieci na pierwszym planie? W swych działaniach na rzecz ochrony nieletnich i osób bezbronnych nigdy nie możemy myśleć, że osiągnęliśmy już cel. Trzeba mieć świadomość tego, że nieustannie musimy być czujni i coraz lepiej ich chronić. Powinno to być naszą pierwszą myślą"".
Watykańskie seminaria nt. ochrony nieletnich organizowane są we współpracy z przedstawicielami Unii Wyższych Przełożonych Zakonów Męskich i Żeńskich oraz działającym na Papieskim Uniwersytecie Gregoriańskim Centrum ds. Ochrony Nieletnich. Swą chęć udziału w spotkaniach zgłosiło ponad 770 osób.
Webinar będzie dostępny na stronie: www.protectionofminors.va i www.internationalunionsuperiorsgeneral.org.
1",,DODANE 15.06.2020 06:50,VATICANNEWS.VA,"TAGI:
nadużycia papieska komisja ds. ochrony nieletnich przemoc teologia dzieciństwa walka watykan webinar",https://www.gosc.pl/doc/6359900.Teologia-dziecinstwa-Watykanski-webinar
Premier i minister zdrowia zapowiedzieli nowe obostrzenia. Zmiana dot. także kościołów,"Polska znajduje się w najtrudniejszym momencie pandemii od 13 miesięcy - stwierdził Mateusz Morawiecki. Służba zdrowia jest na granicy wydolności. - Jesteśmy o krok od przekroczenia granicy, poza którą nie będziemy mogli we właściwy sposób leczyć pacjentów, leczyć naszych obywateli - przyznał premier.
- Trudne decyzje są konieczne - oświadczył, zapowiadając nowe obostrzenia.
Minister zdrowia Adam Niedzielski stwierdził, że przykład województwa warmińsko-mazurskiego, gdzie zaostrzone rygory zostały wprowadzone wcześniej, wskazuje, że takie działanie jest skuteczne.
Od najbliższej soboty przez 2 tygodnie obowiązują następujące dodatkowe obostrzenia:
wielkopowierzchniowe sklepy meblowe i budowlane pow. 2000 m kw. zostają zamknięte, galerie i sklepy - tak jak dotąd pozostają zamknięte (z wyjątkiem m.in. sklepów spożywczych, aptek). Hurtownie mają działać.
1 osoba na 15 m kw. w sklepach do 100 m2; 1 osoba na 20 m kw. w sklepach powyżej 100 m kw.
w kościołach - jedna osoba na 20 m kw. przy zachowaniu odległości min. 1,5 metra. Oczywiście maseczki obowiązują i w kościołach, i w sklepach.
salony fryzjerskie i kosmetyczne - do 9 kwietnia zamknięte
żłobki i przedszkola - zamknięte, z wyjątkiem opieki dzieci medyków i służb mundurowych. Rodzice nadal mogą korzystać z zasiłku opiekuńczego
obiekty sportowe - otwarte tylko dla sportu zawodowego
Mają być także wprowadzone kwarantanna lub obowiązkowe teksty dla przyjeżdżających do Polski przez południową granicę, bo stamtąd przybywają do Polski zakażeni zmutowanymi wirusami.
Nadal obowiązuje zakaz zgromadzeń powyżej pięciu osób, przy czym do limitu nie są zaliczane osoby, które zostały zaszczepione.
- Apeluję do spędzanie świąt wielkanocnych w wąskim gronie - powiedział premier.
- Naszą podstawową bronią są szczepionki - podkreślił Morawiecki. Ich dostępność jest jedynym wąskim gardłem w systemie szczepienia. Wkrótce przybędzie do polski 7 milionów dawek.
Zaapelował do opozycji: - Dość politycznych przepychanek. Wszystkie ręce na pokład.
Pytany o możliwość wprowadzenia stanu wyjątkowego, odpowiedział, że nie wyklucza żadnego scenariusza, jeżeli po dwóch-trzech tygodniach sytuacja epidemiczna się pogorszy.
      1",JAROSŁAW DUDAŁA,DODANE 25.03.2021 11:33,,,https://www.gosc.pl/doc/6786442.Premier-i-minister-zdrowia-zapowiedzieli-nowe-obostrzenia
"Nowe, niższe limity liczby wiernych w kościołach. Obowiązkowe szczepienia niektórych grup","Rząd wprowadza obostrzenia w związku z pandemią. I tak m.in. obniżony został do 30 proc. limit obłożenia miejsc podczas Mszy i nabożeństw w kościołach. Niektóre grupy zostaną objęte obowiązkowymi szczepieniami, a nauka w okresie świąteczno-noworocznym odbywać się będzie zdalnie.
Na środowej konferencji prasowej wiceminister zdrowia Waldemar Kraska poinformował o nowych obostrzeniach w związku z epidemią COVID-19.
Kraska przekazał, że od 15 grudnia w transporcie zbiorowym wprowadzony zostanie limit do 75 proc.
Również od 15 grudnia wprowadzone zostaną obowiązkowe testy dla współdomowników osób chorujących na COVID-19 bez względu na posiadany certyfikat covidowy.
""To będzie test, który będzie weryfikował, czy dana osoba także jest zakażona"" – dodał Kraska.
Od 20 grudnia do 9 stycznia wprowadzamy naukę zdalną w szkołach podstawowych i szkołach średnich; po tym terminie dzieci wracają do nauki w trybie stacjonarnej - poinformował Kraska. Z kolei żłobki i przedszkola - jak przekazał rzecznik Ministerstwa Zdrowia - po 20 grudnia pozostaną otwarte.
Od 15 grudnia obniżone zostają limity do 30 proc. obłożenia lokali w restauracjach, barach i hotelach. ""Zwiększenie limitów wyłącznie dla osób zaszczepionych, zweryfikowanych przez przedsiębiorcę"" - zaznaczył.
Wiceminister zdrowia Waldemar Kraska był pytany, w jakich sytuacjach i w jaki sposób przedsiębiorcy – np. właściciele restauracji – będą mogli weryfikować klientów, czy są zaszczepieni.
""Jeżeli właściciel będzie chciał przyjąć ponad limit, czy to do hotelu, czy do restauracji, będzie musiał sprawdzić, zweryfikować certyfikat szczepienia u takiej osoby"" – powiedział Kraska.
Dopytywany, czy będzie to w jakiś sposób umocowane w ustawie, odpowiedział: ""tak, ustawa jest przygotowywana"". ""Będzie to ustawa poselska. Pracujemy w tej chwili nad tym, by wszystkie zapisy umożliwiały weryfikację"".
Na pytanie, czy chodzi o projekt ustawy umożliwiający weryfikowanie szczepień pracowników przez pracodawcę, rzecznik MZ Wojciech Andrusiewicz, potwierdził, że chodzi ten projekt
Od 15 grudnia zostają obniżone limity do 30 proc. obłożenia w kinach, teatrach, obiektach sportowych i sakralnych. ""Tak samo jak poprzednio zwiększenie tego limitu może być wyłącznie dla osób zaszczepionych, zweryfikowanych przez przedsiębiorcę"" - mówił.
Kraska dodał, że dodatkowo od 15 grudnia w kinach będzie obowiązywał zakaz konsumpcji.
""Od 15 grudnia zamknięte są dyskoteki, kluby i obiekty udostępniające miejsca do tańczenia. W dniu 31 grudnia br. i 1 stycznia 2022 ograniczenie liczebności klientów w lokalach zamkniętych do maksymalnie 100 osób, z wyłączeniem oczywiście osób, które są zaszczepione. One do tego limitu nie będą włączane"" - poinformował Kraska.
- Pracodawca będzie mógł oczekiwać od pracownika wyniku testu na COVID-19. Jesteśmy bliscy finiszu w pracach nad projektem ustawy klubu PiS; zmodyfikowaliśmy go. Mam nadzieję, że w ciągu tygodnia zostanie skierowany na ścieżkę formalną - zapowiedział minister zdrowia Adam Niedzielski.
Będziemy chcieli od 1 marca wprowadzić obowiązek zaszczepienia dla medyków, nauczycieli i służb mundurowych – ogłosił.
""Elementem, o którym zdecydowaliśmy w ostatnim czasie są obowiązkowe szczepienia dla wybranych grup pracowniczych. Idąc śladem Niemiec, Austrii, będziemy chcieli od 1 marca wprowadzić obowiązek zaszczepienia dla trzech grup: pierwsza grupa to są medycy, druga grupa to są nauczyciele, trzecia grupa to są służby mundurowe"" – powiedział Niedzielski.
Wskazał, że ""perspektywa marca jest tym okresem, w którym szczepienia powinny być wykonane, bo potem oczywiście, jak wejdziemy w okres od 1 marca, będzie to już szczepienie, które jest wymagane jako spełnienie warunków pracy"".
Od 15 grudnia przed przylotem do Polski spoza strefy Schengen będzie obowiązywał test wykonany nie wcześniej niż 24h przed przekroczeniem granicy ⤵️ pic.twitter.com/57tncnnFtS
— Ministerstwo Zdrowia (@MZ_GOV_PL) 7 grudnia 2021
Podczas konferencji prasowej Niedzielski podkreślił, że ""konieczne jest podjęcie decyzji co do pogłębienia"" obostrzeń.
""Dokonujemy zmiany zasad stosowania certyfikatów, której będzie towarzyszyło obniżenie limitów, które w tej chwili obowiązują mniej więcej na poziomie 50 proc. do 30 proc., czyli wszystkie te miejsca, w których do tej pory było limitowanie do 50 proc. uczestnictwa, zostaną obniżone do 30 proc. Najważniejsze jest to, że aby ten limit mógł być w jakikolwiek sposób przekroczony, to organizator, przedsiębiorca, będzie musiał wykazać, że weryfikuje certyfikaty. Jeżeli nie ma weryfikacji certyfikatów przy wejściu to nie ma absolutnie też możliwości przekraczania nowego limitu"" – powiedział.
Dodał, że rząd chce ""wykorzystać zbliżający się okres ferii do tego, żeby nieco wydłużyć okres nieobecności dzieci w szkołach"".
""Zdecydowaliśmy się, żeby te kilka dni, które poprzedzają z jednej strony ferie świąteczne – mówię tutaj o okresie od 20 do 23 grudnia – ale też okres poferyjny, kiedy mamy Święto Trzech Króli to będą te dni, w których będziemy mieli zdalną naukę. Oczywiście tę zdalną naukę zakończymy 9 stycznia. Od 10 będzie powrót do normalnego trybu szkolnego. Niemniej intencją, jaką tutaj chcemy osiągnąć, jest wydłużenie tego okresu, kiedy nie dochodzi do transmisji, interakcji między dziećmi"" – wyjaśnił szef MZ.
Niedzielski wspomniał także o testowaniu. ""Tutaj przede wszystkim będziemy przygotowywali się do tego rozwiązania, gdzie każdy pracownik będzie miał zapewniony dostęp do darmowego testu. Wprowadzimy rozwiązanie, że poprzez formularz, który będzie dostępny na naszych stronach internetowych, będzie można się na taki test zapisać, wybierając opcję, że jest to test pracowniczy. Ale oczywiście wybranie tej formy testowania nie będzie powodowało (...) kierowania na domyślną kwarantannę"" – zaznaczył.
""Tydzień temu wprowadziliśmy nowe obostrzenia, sytuacja się ustabilizowała, liczby zakażeń z tygodnia na tydzień są na bardzo zbliżonym poziomie"" – wskazał minister.
Podał, że średni poziom zakażeń to obecnie to ok. 23 tys. ""Ten poziom - codziennie 23 tys. nowych zakażeń, zainfekowanych osób - utrzymuje się już od półtora tygodnia. To sytuacja bardzo niepokojąca, tym bardziej, że w ostatnich tygodniach, czy dniach, są informacje o pojawieniu się nowego ryzyka w postaci mutacji omikron"" – zaznaczył minister.
Zwrócił uwagę, że sytuacja jest zróżnicowana w poszczególnych regionach. ""Mamy w zasadzie cztery województwa, w których spadek zakażeń jest zauważalny m.in. podlaskie i lubelskie. (…) Drugą grupą województw, które odnotowują spadek są województwa: mazowieckie i podkarpackie. (…) Mamy dwa kolejne województwa, w których mamy wyhamowanie wzrostu: łódzkie i zachodniopomorskie"" – podał.
W pozostałych województwach odnotowywane są – jak kontynuował – wzrosty. ""Bilans jest taki, że od ponad półtora tygodnia jest stabilna sytuacja i, niestety, nie widać wyraźnych sygnałów spadku liczby zakażeń"" – zaznaczył.
""Scenariusz, w którym mamy do czynienia z utrzymaniem tak wysokiej liczby zakażeń, jeszcze przy dodatkowym ryzyku w postaci pojawienia się mutacji omikron (…) wymaga podjęcia stanowczych działań"" – podkreślił minister.
1",/JDUD,DODANE 07.12.2021 13:32,PAP,,https://www.gosc.pl/doc/7258092.Nowe-nizsze-limity-liczby-wiernych-w-kosciolach-Obowiazkowe
Papież przypomina o modlitwie wyznawców wszystkich religii o ustanie pandemii,"Papież Franciszek przypomniał, że 14 maja wyznawcy wszystkich religii będą modlić się o ustanie pandemii. To inicjatywa Wysokiego Komitetu na rzecz Ludzkiego Braterstwa, reprezentującego sygnatariuszy Deklaracji o Powszechnym Braterstwie podpisanej w Abu Zabi.
W poniedziałek na profilu papieża na Twitterze znalazły się jego następujące słowa: ""Pragnę wam przypomnieć, że 14 maja wyznawcy wszystkich religii są zaproszeni do duchowego zjednoczenia się w dniu modlitwy, postu i dzieł miłosierdzia, aby prosić Boga o pomoc dla ludzkości w przezwyciężeniu pandemii koronowirusa"".
Na początku maja Wysoki Komitet na rzecz Ludzkiego Braterstwa wezwał wyznawców wszystkich religii do modlitwy o ustanie pandemii koronawirusa i przezwyciężenie jej konsekwencji. Komitet ten reprezentuje sygnatariuszy Deklaracji o Powszechnym Braterstwie podpisanej przez papieża i wielkiego imama kairskiego uniwersytetu Al-Azhar w lutym 2019 roku w Abu Zabi w Zjednoczonych Emiratach Arabskich.
Inicjatywę tę poparł Franciszek, który 3 maja, zwracając się do wiernych po modlitwie Regina Coeli, powiedział: ""Ponieważ modlitwa ma wartość uniwersalną, przyjąłem propozycję Wysokiego Komitetu na rzecz Ludzkiego Braterstwa, aby 14 maja wierni wszystkich religii połączyli się duchowo w dniu modlitwy i postu, by błagać Boga o wspomożenie ludzkości w przezwyciężeniu pandemii koronawirusa"".
1",,DODANE 11.05.2020 15:50,PAP,"TAGI:
epidemia kościół pap papież watykan zdrowie",https://www.gosc.pl/doc/6295809.Papiez-przypomina-o-modlitwie-wyznawcow-wszystkich-religii-o
Watykan: Drugi Wielki Tydzień w pandemii pod znakiem dużych zmian,"W drugim Wielkim Tygodniu podczas pandemii papież Franciszek przywróci mszę Krzyżma Świętego w Wielki Czwartek, ale to nie on odprawi mszę Wieczerzy Pańskiej, inaugurującą Triduum Paschalne. Droga Krzyżowa odbędzie się, jak przed rokiem, na placu Św. Piotra.
Wszystkie watykańskie uroczystości Wielkiego Tygodnia i Wielkanocy odbędą się w reżimie sanitarnym i z udziałem niewielkiej liczby osób, zgodnie z przepisami lockdownu, który będzie obowiązywał także w Rzymie do 6 kwietnia.
Według informacji przekazanych we wtorek dziennikarzom przez biuro prasowe Watykanu papież odprawi w bazylice Świętego Piotra mszę w Niedzielę Palmową 28 marca. Drugi rok z rzędu liturgia ta, której towarzyszy procesja z gałązkami oliwnymi, nie odbędzie się na placu przed bazyliką watykańską.
W Wielki Czwartek rano papież przewodniczyć będzie mszy Krzyżma Świętego w bazylice Św. Piotra. Mszę tę odwołano w pierwszym roku pandemii.
Po południu tego dnia, także w Watykanie, mszy Wieczerzy Pańskiej przewodniczyć będzie nie papież, ale dziekan Kolegium Kardynalskiego kardynał Giovanni Battista Re. Po raz pierwszy Franciszek nie odprawi tej mszy. Przyczyny tej zmiany i nieobecności papieża nie są jeszcze znane. Do wybuchu pandemii od początku swego pontyfikatu Franciszek odprawiał zawsze tę mszę poza Watykanem; w więzieniach, klinikach, ośrodku dla uchodźców.
W Wielki Piątek w bazylice odbędzie się po południu nabożeństwo Męki Pańskiej pod przewodnictwem Franciszka. Miejscem wieczornej Drogi Krzyżowej, podobnie jak w pierwszym roku pandemii będzie znów plac przed bazyliką w Watykanie, a nie jak dotąd zawsze Koloseum. Przewidziano udział niewielkiej liczby wiernych.
Papież powierzył zadanie napisania rozważań do Via Crucis grupie skautów z katolickiego związku Agesci z miejscowości Foligno w Umbrii oraz z rzymskiej parafii pod wezwaniem Świętych Męczenników z Ugandy. Rozważaniom przy kolejnych stacjach będą towarzyszyć rysunki dzieci z domów opieki.
W Wielką Sobotę wieczorem w bazylice Świętego Piotra papież odprawi mszę Wigilii Paschalnej. Rozpocznie się ona wcześniej niż zwykle, czyli o 19.30 i potrwa do 21.30. Zmiana ta wynika z obowiązywania godziny policyjnej we Włoszech od 22.00.
W Niedzielę Zmartwychwstania Pańskiego Franciszek będzie przewodniczyć mszy w bazylice, po niej w południe wygłosi wielkanocne orędzie i udzieli błogosławieństwa Urbi et Orbi.
W drugi dzień Świąt odmówi modlitwę Regina Coeli w bibliotece Pałacu Apostolskiego, a więc bez udziału wiernych na placu.
1",,DODANE 23.03.2021 14:16,PAP,"TAGI:
kościół pap papież watykan wielkanoc święto",https://www.gosc.pl/doc/6784118.Watykan-Drugi-Wielki-Tydzien-w-pandemii-pod-znakiem-duzych-zmian
,"Powraca inicjatywa Papieskiego Stowarzyszenia ""Pomoc Kościołowi w Potrzebie"" pod nazwą ""Milion modlących się dzieci"". W tym roku maluchy będą modlić się nie tylko o pokój, ale także o ustanie pandemii.
Katolickie media piszą: ""Zaznaczcie sobie datę: 18 października. Godziny nie ma, miejsca zbiórki także nie"". Ale jest strona internetowa www.millionkidspraying.org, gdzie można się zarejestrować, by zobaczyć, że jest wiele dzieci, że są razem i że modlą się Różańcem z tysiącami innych dzieci w każdym zakątku planety.
Pomysł, proponowany co roku przez Pomoc Kościołowi w Potrzebie, zakłada zjednoczenie na modlitwie miliona dzieci. W rodzinach, parafiach, grupach katechetycznych. Biorąc pod uwagę, że 18 października w tym roku wypada w niedzielę, dla szkół i przedszkoli zaproponowano też Różaniec dzień później - w poniedziałek 19 października.
Przewiduje się, że w modlitwie wezmą udział dzieci z 80 krajów z każdego kontynentu, od Ghany po Syrię i Papuę-Nową Gwineę. Materiał ilustracyjny został przygotowany w 27 językach, włączając arabski i różne narzecza afrykańskie.
Jak wziąć udział?
Modląc się na różańcu: w rodzinie, w parafii, z przyjaciółmi, indywidualnie. Najlepiej, gdy dzieci się zarejestrują (same lub z pomocą starszych) na stronie www.millionkidspraying.org, ""by dać innym znać, że są i by móc się policzyć"".
Kiedy?
W niedzielę 18 października (wykorzystując, że to miesiąc maryjny), a dla przedszkoli i szkół - 19 października.
Plakaty i materiały informacyjne
Wszystko przygotowane jest z myślą o dzieciach, z pięknymi rysunkami, które można pobrać ze strony www.milionkidspraying.com. A dla najmłodszych przygotowano także ilustracje do pokolorowania.
Dla maluchów
Jeśli chętne do modlitwy są całkiem malutkie dzieci, które jeszcze nie potrafią modlić się na różańcu, do ściągnięcia ze strony jest także ""zestaw modlitewny"", na którym prosty rysunek przedstawia koronkę z paciorkami; są tu także teksty wezwań i propozycja ""Radosnego Różańca Dzieci"".
Dlaczego ""milion dzieci""?
Mowa o celu idealnym, zainspirowanym słowami św. Ojca Pio: ""Kiedy milion dzieci będzie odmawiać Różaniec, świat się zmieni"".
Jak się policzyć?
Na stronie inicjatywy jest licznik, który rejestruje zapisanych i nazwy oraz liczbę członków grup. Jest także interaktywna mapa, nieustannie aktualizowana dla poszczególnych krajów.
Wideo
One Million Children Praying the Rosary
ACN INTERNATIONAL - AID TO THE CHURCH IN NEED
1",BAJA /AVVENIRE,DODANE 13.10.2020 17:37,,"TAGI:
""milion modlących się dzieci"" dzieci modlitwa papieskie stowarzyszenie ""pomoc kościołowi w potrzebie"" różaniec",https://www.gosc.pl/doc/6572472.Milion-modlacych-sie-dzieci-Najmlodsi-z-calego-swiata-lacza-sie
Watykan o celebrowaniu Wielkanocy w czasie epidemii,"W związku z utrudnieniami w odprawianiu liturgii wspólnotowej w kościele z powodu pandemii koronawirusa, Kongregacja ds. Kultu Bożego i Dyscypliny Sakramentów wydała wytyczne odnośnie sprawowania Triduum Paschalnego w miejscach dotkniętych epidemią.
Dekret Kongregacji stanowi, że Wielkanoc nie może być przeniesiona na inny termin. Może być natomiast przełożona Msza Święta Krzyżma, która jest sprawowana w Wielki Czwartek, na termin późniejszy.
Odnośnie Wielkiego Tygodnia, Kongregacja zaleca, „aby w kościołach katedralnych i parafialnych, nawet bez fizycznego udziału wiernych, Biskup i proboszczowie mogli celebrować misteria liturgiczne Triduum Paschalnego, zawiadamiając wiernych o czasie ich rozpoczęcia, ażeby mogli włączyć się w modlitwę w swoich domach. W tym przypadku pomocne są relacje na żywo za pomocą komunikacji teleinformatycznej”.
W Wielki Czwartek księża w parafii mogą koncelebrować Mszę św. Wieczerzy Pańskiej, ale wyjątkowo bez ludzi. „Gest umycia nóg, już i tak fakultatywny, powinien być pominięty. Na zakończenie Mszy św. Wieczerzy Pańskiej powinno się pominąć procesję, a Najświętszy Sakrament powinien być przechowywany w tabernakulum” – czytamy w dekrecie.
W Wielki Piątek biskup lub proboszcz mogą celebrować Mękę Pańską. „W modlitwie powszechnej Biskup diecezjalny powinien zadbać o ustanowienie szczególnej intencji za chorych, zmarłych, znajdujących się w sytuacji zagubienia” – podaje dekret.
W czasie Wigilii Paschalnej, „przy obrzędzie światła należy pominąć rozpalanie ogniska, a tylko zapalić świecę i, pomijając procesję, przejść do Orędzia Wielkanocnego (Exsultet). Potem następuje +Liturgia Słowa+. W czasie +Liturgii chrzcielnej+ należy tylko odnowić przyrzeczenia chrzcielne. Potem następuje +Liturgia Eucharystyczna+” – podaje Kongregacja.
Dekret przewiduje również, że wyrazy pobożności ludowej i procesje, które ubogacają dni Wielkiego Tygodnia i Triduum Paschalne, mogą, decyzją biskupa diecezjalnego, zostać przeniesione na inne dogodne dni, np. 14 i 15 września.
BP KEP
KONGREGACJA DS. KULTU BOŻEGO I DYSCYPLINY SAKRAMENTÓW
Prot. nr 153/20
DEKRET
W czasie Covid-19
 W tym rudnym czasie, jaki przeżywamy z powodu pandemii Covid-19, biorąc pod uwagę utrudnienia w odprawianiu liturgii wspólnotowej w kościele, na które wskazali biskupi dla terytoriów podlegających ich jurysdykcji, do Kongregacji dotarły zapytania dotyczące zbliżających się świąt wielkanocnych. W tym względzie proponuje się Biskupom ogólne wskazówki i pewne sugestie.
1 – O dacie Wielkanocy. Stanowiąc centrum roku liturgicznego Wielkanoc nie jest świętem jak każde inne: obchodzona przez trzy dni, z Triduum Paschalnym, poprzedzona Wielkim Postem i ukoronowana Zesłaniem Ducha Świętego, nie może być przeniesiona.
2 – Msza św. Krzyżma. Oceniając konkretny przypadek w różnych krajach, Biskup ma możliwość przełożenia jej na późniejszy termin.
3 – Wskazania odnośnie Triduum Paschalnego.
W przypadku, gdy władze cywilne i kościelne wprowadziły ograniczenia, podczas Triduum Padchalnego należy przestrzegać następujących zasad.
Biskupi udzielą wskazówek, uzgodnionych z Konferencją Episkopatu, aby w kościołach katedralnych i parafialnych, nawet bez fizycznego udziału wiernych, Biskup i proboszczowie mogli celebrować misteria liturgiczne Triduum Paschalnego, zawiadamiając wiernych o czasie ich rozpoczęcia, ażeby mogli włączyć się w modlitwę w swoich domach. W tym przypadku pomocne są relacje na żywo za pomocą komunikacji teleinformatycznej.
Konferencja Episkopatu i poszczególne diecezje powinny dostarczyć materiały do modlitwy rodzinnej i osobistej.
W Wielki Czwartek, w kościołach katedralnych i parafialnych, w miarę rzeczywistych możliwości ustalonych przez osoby odpowiedzialne, księża w parafii mogą koncelebrować Mszę św. Wieczerzy Pańskiej; wyjątkowo udziela się wszystkim księżom możliwości odprawienia Mszy św. w tym dniu, w odpowiednim miejscu, bez ludzi. Gest umycia nóg, już i tak fakultatywny, powinien być pominięty. Na zakończenie Mszy św. Wieczerzy Pańskiej powinno się pominąć procesję, a Najświętszy Sakrament powinien być przechowywany w tabernakulum. Kapłani, którzy nie mają możliwości odprawienia Mszy św., powinni zamiast niej odmówić nieszpory (por. Liturgia Horarum).
W Wielki Piątek, w kościołach katedralnych i parafialnych, w miarę rzeczywistych możliwości ustalonych przez osoby odpowiedzialne, Biskup / proboszcz celebruje Mękę Pańską. W modlitwie powszechnej Biskup diecezjalny powinien zadbać o ustanowienie szczególnej intencji za chorych, zmarłych, znajdujących się w sytuacji zagubienia (por. Missale Romanum, s. 314 nr 13).
Niedziela Wielkanocna. Wigilia Paschalna: powinna być sprawowana tylko w kościołach katedralnych i parafialnych, w miarę rzeczywistych możliwości ustalonych przez osoby odpowiedzialne. Na początku Wigilii i przy obrzędzie światła należy pominąć rozpalanie ogniska, a tylko zapalić świecę i, pomijając procesję, przejść do Orędzia Wielkanocnego (Exsúltet). Potem następuje „Liturgia Słowa”. W czasie „Liturgii chrzcielnej” należy tylko odnowić przyrzeczenia chrzcielne (por. Missale Romanum, s. 371, n. 55). Potem następuje „Liturgia Eucharystyczna”.
Ci, którzy w żaden sposób nie mogą uczestniczyć w Wigilii Paschalnej sprawowanej w kościele, niech odmówią Godzinę Czytań przewidzianą na Niedzielę Wielkanocną (por. Liturgia Horarum).
W przypadku klasztorów, seminariów, wspólnot zakonnych, niech zadecyduje Biskup diecezjalny.
Wyrazy pobożności ludowej i procesje, które wzbogacają dni Wielkiego Tygodnia i Triduum Paschalne, mogą, decyzją Biskupa diecezjalnego, zostać przeniesione na inne dogodne dni, np. 14 i 15 września.
De mandato Summi Pontificis pro hoc tantum anno 2020.
Z siedziby Kongregacji ds. Kultu Bożego i Dyscypliny Sakramentów, 19 marca 2020 roku, w Uroczystość św. Józefa, Patrona Kościoła Powszechnego.
Kard. Robert Sarah
Prefekt
Abp Arthur Roche
Sekretarz
1",,DODANE 21.03.2020 11:39,BP KEP,,https://www.gosc.pl/doc/6224556.Watykan-o-celebrowaniu-Wielkanocy-w-czasie-epidemii
Wybór należy do ciebie,"Do ogłoszonego piątego stopnia zagrożenia pandemią można dodać stopień szósty – machnięcie ręką
Zwykle w niedzielę wieczorem siadam do klawiatury komputera, by napisać felieton do „Gościa”. I chociaż Czytelnicy zastanawiają się, skąd biorę tyle pomysłów, prawda jest dużo bardziej prozaiczna. Po prostu w niedzielę sięgam najpierw po telefon i wydzwaniam do rodziny i znajomych, pytając ich o sugestie. Muszę od razu odsiać niektóre z nich, bo pewien mój przyjaciel ustawicznie radzi, żebym zaatakował Kościół i Papieża osobiście, ponieważ zbyt mało przeprasza wszystkich dookoła. Odnoszę wrażenie, że jest akurat odwrotnie, więc nie korzystam z sugestii.

Nie zrywam przyjaźni, bo odrobina krytyki wyzwala reakcje odpornościowe, a więc per saldo wychodzi na zdrowie. Pewien młody człowiek radził mi dzisiaj, abym dał odpór palaczom i potępił nałóg palenia tytoniu. Odparłem, że jest to bardzo poprawne politycznie, a więc nie nadaje się na temat felietonu. Zresztą żal mi palaczy, których goni się zewsząd i prześladuje za pomocą antyreklamy na paczkach papierosów. Nawiasem mówiąc, nie wiem, czy ktoś zadał sobie trud przestudiowania tych perełek poezji zaangażowanej. Ciekaw jestem, ile płacą za hasło? I do kogo trzeba się zgłosić, by tekst zarejestrować? Bo może udałoby się wymyślić coś oprócz zagrożenia impotencją lub szkodliwości w okresie karmienia piersią czy nieuchronności raka płuc?

Podobno mężczyźni kupujący papierosy, jeśli się zorientują, że na danej paczce jest ostrzeżenie przed impotencją, to natychmiast proszą o inną, najlepiej o taką z karmieniem niemowląt. A gdyby tak do ostrzeżeń dopisać świńską grypę? To znaczy, przepraszam, wirusa A H1N1? Moja korespondentka z USA zawiadomiła, że dostała maila od znajomych ze zdjęciem ilustrującym prawdziwą przyczynę tej zarazy: zdjęcie przedstawia dziecko całujące się ze świnką! Czy od całowania daleko do palenia? Oczywiście, że nie, chociaż całowanie jest jednak przyjemniejsze (a przez to bardziej zdradliwe). Jakakolwiek byłaby przyczyna świńskiej grypy, jest to jeszcze jedna choroba „przereklamowana”.

Chyba pisałem o tym jakiś rok temu przy okazji straszenia epidemią grypy ptasiej: na zwykłą grypę umiera co roku znacznie, znacznie więcej osób niż na osławione „pandemie”. Niedawno ktoś napisał, nawiązując do ogłoszonego piątego stopnia zagrożenia: stopień szósty – machnięcie ręką. Bardzo mi się to spodobało. O czym by tu jeszcze? O polityce? Nie mam słów, po prostu wydarzenia polityczne przekraczają moją percepcję. O co chodzi Wałęsie z Libertasem? Bóg jeden raczy wiedzieć. W takim razie felietonista nawet nie powinien zgadywać.
1
OCEŃ TEN ARTYKUŁ
1 2 3 4 5","MACIEJ SABLIK, MATEMATYK, DZIEKAN WYDZIAŁU MATEMATYKI, FIZYKI I CHEMII NA UNIWERSYTECIE ŚLĄSKIM",DODANE 24.05.2009 20:59,GN 21/2009,,https://www.gosc.pl/doc/766619.Wybor-nalezy-do-ciebie
Anglia: Kościoły otwarte od 2 grudnia,"Od 2 grudnia w kościołach na Wyspach Brytyjskich znowu mogą być odprawiane Msze Święte z udziałem wiernych. W ogólnym zarysie nastąpił powrót do reguł wspólnotowej modlitwy, które obowiązywały przed wprowadzeniem 5 listopada drugiego lockdownu.
W zależności od stopnia zainfekowania wirusem Wielką Brytanię podzielono na trzy poziomy, dlatego dostęp do Eucharystii czy poszczególnych sakramentów w różnych miejscach kraju może wyglądać inaczej. Niezależnie jednak od poziomu zaawansowania pandemii Eucharystia może być sprawowana z udziałem wiernych. Rząd zaleca zapoznanie się ze szczegółami obostrzeń, obowiązujących na danym terenie, bo w zależności od tego, na jakim poziomie znajduje się dany obszar, mogą obowiązywać w nim różne zasady.
W kościołach obowiązuje limit uczestników Mszy, nie jest to jednak liczba stała. Wyznacza ją wielkość dostępnej przestrzeni i konieczność zachowania dwumetrowego dystansu między ludźmi, z wyjątkiem członków rodzin. Nadal wymagana jest obecność stewardów, czyli wolontariuszy, którzy pilnują przestrzegania reguł uczestniczenia w Eucharystii. Mniejsze kościoły przeważnie decydują się wprowadzić konieczność rezerwacji miejsca, aby mieć pewność, że nie zostaną naruszone zasady zachowania bezpiecznego dystansu. Modlić można się wyłącznie w wyznaczonej do tego przestrzeni, nadal obowiązuje konieczność założenia podczas Mszy maseczki i nakaz dezynfekcji rąk. Komunia Święta udzielana będzie wyłącznie na rękę.
Ścisłe reguły obecności dotyczą takich nabożeństw jak śluby czy pogrzeby. Przykładowo w Bristolu, który znajduje się w regionie trzeciego, czyli największego stopnia ryzyka, liczba gości ceremonii zaślubin nie może przekroczyć 15 osób, a liczba uczestników nabożeństwa pogrzebowego to nie więcej niż 30.
1",ELŻBIETA SOBOLEWSKA-FARBOTKO,DODANE 03.12.2020 06:50,VATICANNEWS.VA,"TAGI:
anglia kościoły msza pandemia koronawirusa wierni",https://www.gosc.pl/doc/6636182.Anglia-Koscioly-otwarte-od-2-grudnia
Całe życie krytykował Kościół. Wczoraj przyjął chrzest,"W czasie Wigilii Paschalnej w kościołach na całym świecie znów odbywał się tradycyjny chrzest dorosłych katechumenów. W ubiegłym roku z powodu pandemii w wielu miejscach został on przeniesiony na inny termin. W bazylice św. Jana na Lateranie, która jest katedrą biskupa Rzymu, chrzest przyjęło sześć osób. W tym gronie był m.in. pochodzący z Albanii 47-letni Giuseppe Panajot, zadeklarowany ateista.
„Byłem przekonanym ateistą, nie potrzebowałem religii. Każda rozmowa o Kościele i Bogu była dla mnie okazją do kpiny i ataku. Pewnego dnia umówiłem się na spotkanie z trenującą z nami Amerykanką, która, jak się okazało, studiowała w Rzymie teologię moralną. Oczywiście od razu ją ostro zaatakowałem. Ona się tym nie przejęła, była dalej miła i uprzejma. Zaczęliśmy wiele rozmawiać i wspólnie wspinać po górach – mówi Radiu Watykańskiemu Giuseppe Panajot. – Pewnego dnia zaprosiła mnie na Mszę, pierwszą w moim życiu. Tam doświadczyłem czegoś, czego nie rozumiałem, ale wiedziałem, że jest to coś ważnego. Wewnątrz cały łkałem, ale nie uroniłem łzy, by jej niczego nie pokazać. To był początek, który zaprowadził mnie do odkrycia, że właśnie wtedy spotkałem Jezusa. O pomoc w lepszym poznaniu Go poprosiłem księdza, który odprawiał wówczas Mszę. Z nim szedłem drogą Dekalogu i w konsekwencji poprosiłem o chrzest. To kompletnie zmieniło moje życie”.

Giuseppe Panajot wyznaje, że wielkim odkryciem było dla niego odkrycie wspólnoty Kościoła, która towarzyszyła mu w drodze. „Zrozumiałem, że moje życie zmieniało się na zawsze. Doświadczałem miłosierdzia, odkrywałem moc przebaczenia i zacząłem rozumieć czym jest prawdziwa miłość” – dodaje. Podkreśla, że w czasie pandemii jego droga neokatechumena była trudna, ponieważ często pozbawiona elementu realnego spotkania, kontaktu ze wspólnotą. „Czuję, że dotarłem do bardzo ważnego celu. Chrzest jest dla mnie niesamowitym darem. Jestem już innym człowiekiem, na pewno lepszym. Moje życie uległo zmianie” – mówi Panajot.
1
OCEŃ TEN ARTYKUŁ
1 2 3 4 5",BEATA ZAJĄCZKOWSKA,DODANE 04.04.2021 15:19,VATICANNEWS.VA,"TAGI:
chrzest dorosłego chrzest dorosłych wigilia paschalna",https://www.gosc.pl/doc/6804106.Cale-zycie-krytykowal-Kosciol-Wczoraj-przyjal-chrzest
Papież apeluje o roztropność i posłuszeństwo wobec przepisów ws. pandemii,"Papież Franciszek zaapelował we wtorek o roztropność i posłuszeństwo wobec przepisów w sprawie pandemii po to, by ona nie powróciła. Apel papieża zamieszczono na jego profilu na Twitterze.
Na oficjalnym profilu Pontifex, redagowanym w dziewięciu językach, w tym po polsku, Watykan opublikował następujące słowa Franciszka: ""W tym czasie, w którym otrzymujemy wytyczne dotyczące wychodzenia z kwarantanny, prośmy Pana, aby obdarzył nas wszystkich łaską roztropności i posłuszeństwa wobec rozporządzeń, aby nie powróciła pandemia"".
Słowa te Franciszek skierował we wprowadzeniu do porannej Mszy, jaką odprawił we wtorek w kaplicy Domu Świętej Marty w Watykanie. Te codzienne Msze od marca odbywają się bez udziału wiernych.
Papieski apel został wystosowany dwa dni po tym, gdy rząd Włoch przedstawił założenia drugiej fazy walki z koronawirusem i reguły stopniowego łagodzenia restrykcji oraz częściowego odmrożenia gospodarki począwszy od 4 maja. Także Watykan zapowiedział stopniowy powrót do zwyczajnej działalności w drugiej fazie.
1",,DODANE 28.04.2020 13:10,PAP,"TAGI:
epidemia kościół pap papież watykan zdrowie",https://www.gosc.pl/doc/6278639.Papiez-apeluje-o-roztropnosc-i-posluszenstwo-wobec-przepisow-ws
Od niedzieli w kościołach 1 osoba na 10 metrów kwadratowych,"Od niedzieli 17 maja podczas mszy lub innego obrzędów na 1 uczestnika musi przypadać 10 m kwadratowych powierzchni kościoła czy kaplicy. Dotychczas na 1 osobę powinno przypadać 15 m kw. To element ogłoszonych dziś przez rząd nowych, poluzowanych reguł życia społecznego podczas pandemii koronawirusa.
""Od 18 maja z powrotem będą mogły funkcjonować zakłady fryzjerskie, zakłady kosmetyczne i wszelkie tego typu (zakłady), które zostaną szczegółowo opisane w rozporządzeniu"" - ogłosił premier Mateusz Morawiecki.
Podkreślił konieczność zachowania rygoru sanitarnego. ""W przypadku zakładów fryzjerskich apeluję, żeby to było umawianie się przez internet czy przez telefon na konkretne godziny, tak żeby nie gromadzili się ludzie w zakładach fryzjerskich, tylko, żeby to dystansowanie społeczne i odpowiednia higiena mogła być tam utrzymana"" - podkreślił premier.
Od 18 maja otwieramy lokale gastronomiczne w odpowiednim reżimie sanitarnym - dodał.
Od 25 maja zostaną uruchomione w klasach 1-3 szkół podstawowych zajęcia opiekuńczo-dydaktyczne oraz konsultacje z nauczycielami dla maturzystów i 8-klasistów, którzy przygotowują się do egzaminów - poinformował w środę premier Mateusz Morawiecki.
Szef rządu podał, że podobne konsultacje od 1 czerwca będą uruchomione dla wszystkich uczniów szkół podstawowych i ponadpodstawowych np. w celu poprawienia ocen.
Morawiecki zapewnił, że rodzice będą decydować o tym, czy dziecko zostanie posłane na zajęcia opiekuńczo-dydaktyczne.
""Utrzymujemy jednocześnie też możliwość otrzymania od państwa zasiłku opiekuńczego - taką, jaka jest do tej pory, tak, żeby była opcja, możliwość dla tych z państwa, którzy się tego obawiają lub wolą, żeby pociechy pozostały w domu jest dowolność, ale też prosimy samorządowców, dyrekcję szkół, żeby w podobnym cyklu, jak to się działo w przedszkolach, uruchomili taką możliwość dla tych osób, które muszą wrócić do pracy"" - mówił premier.
Od poniedziałku pojawi się szersza możliwość korzystania z otwartych miejsc uprawiania sportu, stadionów, boisk, orlików; zwiększymy liczbę osób, które będą mogły uprawiać sport na tych obiektach - poinformował Mateusz Morawiecki.
Jak również dodał podczas konferencji prasowej, ""będzie można korzystać z sal i hal sportowych, gimnastycznych różnego rodzaju, ale też z pewnym ograniczeniem liczby osób, które będą mogły (tam) dbać o zdrowie poprzez sport"".
""Chcemy też umożliwić ogranizowanie prób, ćwiczeń, indywidualnych zajęć na uczelniach artystycznych, np. muzycznych"" - powiedział Morawiecki. Wyjaśnił, że to ""wyjście naprzeciw studentom uczelni muzycznych, którzy przygotowują się do egzaminów, konkursów w przyszłości, także artystom, którzy muszą odbywać różnego rodzaju czynności, próby oraz filmowcom, którzy - z zachowaniem rygorów sanitarnych chcą wrócić do swoich projektów"".
""Wszystkie te zmiany (wchodzą w życie) od poniedziałku, 18 maja"" - powiedział premier.
Od 18 maja zostaną zmienione reguły funkcjonowania komunikacji miejskiej; będzie zwiększony limit pasażerów - zapowiedział  Morawiecki.
""Jeśli do tej pory mieliśmy 50 miejsc siedzących w jakimś pojeździe, to można było wpuścić 25 pasażerów"" - powiedział premier. Jak dodał, ""jeśli teraz mamy 50 siedzących i 100 stojących, to będzie to ok. 45 pasażerów"".
Na konferencji prasowej premier powiedział, że rząd postanowił, by limit osób w kościołach ""był troszeczkę zwiększony"", żeby więcej osób mogło brać udział w mszach świętych. ""Kościoły cały czas są bardzo dalekie od wypełnienia, tak jak to było wcześniej, przed pandemią"" - argumentował.
""Na setne urodziny naszego wielkiego rodaka Jana Pawła II, który zmienił losy świata, zmienił losy Polski, od najbliżej niedzieli chcemy, żeby to była jedna osoba na 10 metrów (kwadratowych) w całej powierzchni kościoła, kaplicy, w której odbywa się nabożeństwo i myślę, że dzięki temu więcej wiernych będzie mogło uczestniczyć w mszach świętych, nabożeństwach"" - powiedział szef rządu. 
Morawiecki w czasie konferencji prasowej pytany m.in. o artykuł ""Gazety Wyborczej"" dotyczący zakupu przez resort zdrowia maseczek ""bez sprawdzania ich jakości"", odparł, że na początku epidemii ""liczył się czas"", a MZ zrobiło to, co do niego należało.
""Cały świat dosłownie zabijał się o to, żeby pozyskać transport maseczek, sprzętu medycznego, sprzętu ochronnego. Od tego zależało życie ludzkie i ja jestem ogromnie wdzięczny Ministerstwu Zdrowia i panu ministrowi zdrowia za takie szybkie reakcje"" - mówił.
""Wtedy nie zawsze można sprawdzić bardzo dokładnie rzetelność każdego kontrahenta, wtedy od pozyskania tych masek z Chin i innych miejsc na całym świecie zależało życie ludzkie. Minister zdrowia podjął wtedy najlepszą możliwą decyzję, jaką można było podjąć"" - dodał.
Szef rządu podkreślał, że cena za zakup sprzętu ochronnego wówczas była taka, jaką zdolne były zapłacić poszczególne państwa. ""Jeżeli znalazł się jakiś nierzetelny kontrahent, to jestem przekonany, że sprawa znajdzie swój właściwy finał we właściwych organach państwowych i nie ma we mnie krzty wątpliwości co do prawidłowości całego procesu"" - powiedział Morawiecki.
Ocenił, że to właśnie dzięki działaniom ministra zdrowia Polska jest dziś ""w zupełnie innym położeniu"" pod względem rozwoju epidemii, niż Francja czy Hiszpania.
""Na dziś możemy powiedzieć po marcu, kwietniu i połowie maja - jesteśmy dzisiaj w zupełnie innym położeniu niż nasi przyjaciele z Włoch, z południa Europy czy zachodu Europy"" - mówił Morawiecki.
Z kolei minister zdrowia Łukasz Szumowski podkreślał, że problem nieuczciwych kontrahentów dotyczy nie tylko Polski, ale wielu krajów na świecie. Przypomniał, że przekaże w środę Komisji Europejskiej informację o dostarczeniu do Polski 600 tys. maseczek z transportu zamówionego przez UE, które nie spełniały wymogów. Według informacji szefa MZ maseczki te trafiły również do 16 innych krajów. ""To pokazuje skalę problemu fałszywych maseczek w skali nie tylko Polski, ale europejskiej i światowej"" - dodał.
""Gazeta Wyborcza"" napisała we wtorek, że ministerstwo – przepłacając i bez sprawdzenia jakości – kupiło maseczki ochronne za ponad 5 mln złotych. Według ""GW"", zarobił na tym ""przyjaciel rodziny Łukasza Szumowskiego. Transakcję ułatwił mu brat ministra zdrowia, a finalizował ją wiceminister Janusz Cieszyński"". Minister zdrowia we wtorek potwierdził, że maseczki, o których napisała gazeta, nie spełniają norm i że w związku z tym zażądano ""wymiany towaru na adekwatny"".
W środę szef MZ poinformował, że resort wysłał zawiadomienie do prokuratury ws. maseczek, które nie spełniają norm. 
Morawiecki: jestem ciekaw, czy Senat będzie przez miesiąc trzymał w ""zamrażarce"" ustawę dot. wyborów
Pytany, jak długo jego zdaniem będą trwały prace nad ustawą w sprawie wyborów prezydenckich w 2020 r. Morawiecki odparł, że rząd był przygotowany do przeprowadzenia wyborów 10 maja. ""Obstrukcja po stronie Senatu, tak sobie powiedzmy szczerze, doprowadziła do tego, że od strony praktycznej było to niemożliwe"" - powiedział szef rządu.
Przekonywał, że rząd zrobił ""wszystko, co w jego mocy"", żeby wybory odbyły się w sposób bezpieczny - korespondencyjnie.
""Jestem też ciekaw, czy nadal, dzisiaj Senat będzie przez miesiąc trzymał w zamrażarce swojej tę ustawę, którą przyjęliśmy wczoraj w Sejmie. Przyjęliśmy ją uwzględniając ogromną większość postulatów opozycji, bo jesteśmy nastawieni na konsensus, koncyliacyjnie"" - powiedział Morawiecki.
Przekonywał, że rząd chce działać ""błyskawicznie"" w warunkach panującej epidemii.
Sejm uchwalił we wtorek wieczorem nową ustawę dotyczącą tegorocznych wyborów prezydenckich, autorstwa PiS. Przewidziano w niej, że głosowanie odbędzie się metodą ""mieszaną"" - w lokalach wyborczych oraz dla chętnych - korespondencyjnie. Choć ustawa zakłada możliwość ponownej rejestracji kandydatów, którzy mieli wziąć udział w wyborach prezydenckich 10 maja (bez konieczności ponownego zbierania podpisów poparcia), to daje też prawo startu nowym kandydatom.
Ustawa trafi teraz do Senatu.
Marszałek Senatu Tomasz Grodzki powiedział wcześniej, że gdy udawał się na środowe spotkanie z prezydentem Andrzejem Dudą, uchwalonej we wtorek ustawy nie było jeszcze w Senacie. Zapowiedział jednak, że kiedy się ta ustawa pojawi, ""niezwłocznie skieruje ją do komisji"". ""Będziemy pracować intensywnie, i będziemy podejmować wszystko to, do czego Senat jest trochę zmuszony przez ekspresowe tempo Sejmu"" - zadeklarował marszałek Senatu. Pytany, czy Senat wykorzysta przysługujący mu 30-dniowy czas pracy nad ustawą, powiedział, że ""nie potrafi jasno tego powiedzieć"". 
Premier: deficyt budżetowy będzie znaczący, ale dziś nie jestem w stanie dokładnie go określić
Morawiecki był pytany, jaka może być wysokość deficytu budżetowego na koniec bieżącego roku. ""Dzisiaj trudno jeszcze powiedzieć, przed nowelizacją, jaki będzie deficyt, mogę powiedzieć, że będzie on znaczący, na pewno kilkuprocentowy. Czy to będzie liczba bliższa 8 proc., czy 5 proc. to trudno dzisiaj jeszcze przesądzić"" - powiedział.
Podkreślił, że najważniejsze jest ratowanie polskiej gospodarki i miejsc pracy.
""Z umiarem, w cichości, z pokorą podchodzimy do tego kryzysu, który jest kryzysem szalejącego morza wokół nas, wielkiego nieznanego wyzwania, z którym mierzy się cały świat. Dlatego dzisiaj nie jestem w stanie dokładnie określić, jaki będzie deficyt budżetowy, on będzie znaczący, ale to nie on jest najważniejszym parametrem, tylko stabilność sektora finansów publicznych, polskie miejsca pracy i ocalimy tak wiele polskich miejsc pracy jak tylko będzie to możliwe"" - powiedział szef rządu.
Przedstawiciele Ministerstwa Finansów informowali wcześniej, że nowelizacja budżetu na 2020 r. możliwa jest pod koniec czerwca lub w lipcu.
Z opublikowanych na początku maja przez Komisję Europejską wiosennych prognoz gospodarczych wynika, że dług publiczny w Polsce w tym roku wzrośnie znacznie do ok. 58 proc. PKB, a deficyt sektora instytucji rządowych i samorządowych również znacznie do 9,5 proc. PKB.
KE uważa, że choć deficyt sektora instytucji rządowych i samorządowych w Polsce poważnie wzrośnie w 2020 roku, to w 2021 roku spadnie do 3,8 proc. PKB. W 2019 roku wynosił 0,7 proc. 
Szumowski: apeluję o trzymanie się reguł sanitarnych, bardzo dużo zależy od nas 
Szumowski zwracał uwagę na konieczność zachowania reżimu sanitarnego mimo poluzowania kolejnych obostrzeń. ""Apeluję o trzymanie się ścisłe tych reguł, choćby takich, że w zakładach fryzjerskich czy kosmetycznych nie może być czynnej poczekalni, nie możemy siedzieć i czekać tam w tłumie osób obcych, umawiajmy się na konkretną godziną, na konkretną wizytę czy też nie możemy siedzieć w tłumie w restauracji czy kawiarni"" - mówił minister zdrowia.
""Bardzo dużo od nas zależy, bardzo dużo zależy od tego, jak my będziemy funkcjonowali, ale na dzisiaj w Polsce żaden medyk nie musiał podejmować decyzji kto ma żyć, a kto nie będzie miał dostępu do respiratora, nie było sytuacji, gdzie pacjenci w szpitalach zakaźnych leżeli pokotem na korytarzach, a respiratory były wstawiane również do hal i tymczasowo zbudowanych szpitali; tego uniknęliśmy i mam nadzieję, że nigdy taka sytuacja w Polsce nie będzie miała miejsca"" - powiedział Szumowski. 
Minister pytany, kiedy zostaną podjęte decyzje w sprawie zorganizowanych wyjazdów letnich dzieci i młodzieży, odparł, że ze strony medycznej MZ potrzebuje mieć pewność, że ""parametry epidemiczne spadają"".
""Myślę, że to będzie komunikacja, którą możemy przekazać państwu od tygodniach do dwóch, jeśli będziemy mieli pewność, że idziemy w tym dobrym kierunku"" - poinformował Szumowski.
Szumowski: są pierwsze decyzje o zamykaniu szpitali jednoimiennych
Szef resortu zdrowia został zapytany podczas konferencji, jak długo będzie funkcjonował system szpitali jednoimiennych. W pytaniu powołano się także na specjalistów z zakresu chorób zakaźnych, którzy twierdzą, że być może ten system nie jest najlepszym z możliwych.
""Ten system pozwolił, aby każdy pacjent z Covid był zaopiekowany"" - odpowiedział Szumowski.
""Patrząc na dramatyczne obrazy z Włoch, dramatyczne obrazy z Hiszpanii czy z Francji, gdzie widzieliśmy stosy trumien, które były przewożone do zakładów pogrzebowych, gdzie widzieliśmy pacjentów leżących na korytarzach pod respiratorami, stworzyliśmy taki system, który dał każdemu pacjentowi w Polsce szansę na to, żeby był objęty opieką"" - mówił minister zdrowia.
Jak podkreślił, ""oczywiście w momencie hamowania epidemii ten system będzie modyfikowany"". ""Już są pierwsze decyzje o zamykaniu tych szpitali jednoimiennych, które są np. podwójne w danym regionie albo które nie są obłożone w ilości większej. W związku z tym będziemy dostosowywali ten system"" - zaznaczył.
Szumowski ocenił, że system szpitali jednoimiennych zadziałał i pozwolił na bezpieczne leczenie pacjentów.
Szumowski: minionej doby wykonano 20 tys. testów na obecność koronawirusa
Przez poprzednie kilka lat dyskusja wokół służby zdrowia toczyła się wokół nakładów na ochronę zdrowia. Te nakłady są niezwykle potrzebne i w związku z tym gospodarka też musi funkcjonować - mówił w środę Szumowski, zapowiadając III etap odmrażania gospodarki.
""Oczywiście, musimy to zrobić w maksymalnie możliwym reżimie sanitarnym, maksymalnie bezpiecznie"" - podkreślił podczas konferencji prasowej.
Minister zdrowia zwrócił uwagę na dwie zasady zachowania bezpieczeństwa. ""Z jednej strony to dystansowanie się społeczne, utrzymywanie reżimu sanitarnego - takie, jak w poszczególnych sektorach, np. maseczki czy przyłbice w salonach kosmetycznych czy u fryzjerów, czy też właśnie maseczki i rękawiczki w gastronomii oraz odległości między siedzącymi przy stolikach ludźmi"" - mówił.
""Drugi aspekt, oczywiście, to jest szybkie wyłapywanie osób chorych, szybkie wyłapywanie osób, które są zarażone wirusem"" - podkreślił Szumowski. Poinformował, że w minionej doby wykonano 20 tys. testów na obecność koronawirusa.
""Już ponad 1200 osób skorzystało z tej możliwości +drive-thru+, wychodząc z kwarantanny. To nam daje poczucie, że kończąc tę kwarantannę osoby na pewno są zdrowe, na pewno nie są nosicielami, nie są zarażone wirusem"" - wyjaśnił minister zdrowia.
Przyznał, że zdarzają się sytuacje takie, ""jak w kopalniach, gdzie jest to miejsce bardzo specyficzne, bardzo trudne warunki, ogromnie ciężka praca, brak możliwości dystansowania się"".
Wskazał na brak możliwości zamknięcia kopalń, ""bo zamknięcie kopalni oznacza jej zamknięcie tak naprawdę już ostateczne"". ""Kopalnie muszą pracować, górnicy muszą pracować"" - podkreślił.
Szumowski wyjaśnił, że dlatego przeprowadzono ""zdeterminowaną i szybką"" akcję przebadania górników ze wszystkich pięciu kopalni na Śląsku. ""I to zrobiliśmy"" - podkreślił.
Dodał, że w tej chwili badane są wszystkie osoby z kontaktów i rodziny przebadanych już górników.
""To pokazuje, że gdyby oddzielić to ognisko w kopalniach (...) - Śląsk byłby obszarem, województwem, które miałoby całkowicie normalną krzywą na tle Polski. Krzywą, która w tej chwili jest już krzywą zaczynającą spadać"" - wyjaśnił minister zdrowia.
Szumowski: pozwólmy ruszyć sektorowi gastronomicznemu zanim będzie można zrobić duże imprezy jak wesela
Podczas konferencji prasowej, na której ogłoszono zniesienie części obostrzeń związanych z epidemią koronawirusa, minister zdrowia został zapytany o możliwość organizacji uroczystości rodzinnych np. wesel.
""W tej chwili zaczynamy uruchamiać sektor gastronomiczny. To jest dopiero zapowiedź tego, że on zaczyna funkcjonować, z reżimem sanitarnym, z dystansem między osobami, z wymogami sanitarnymi"" - powiedział.
""Pozwólmy ruszyć sektorowi gastronomicznemu zanim będziemy mówić, że będzie można zrobić duże imprezy jakimi są wesela, duże spotkania integracyjne czy inne wydarzenia w lokalach, które z natury swojej nie są możliwe w tym reżimie dystansowania się"" - powiedział minister zdrowia.
Szumowski zaapelował, aby dać sobie trochę czasu. ""Zobaczmy jak to funkcjonuje, jak wygląda sytuacja jak ruszy sektor gastronomiczny - wtedy będziemy analizowali i komunikowali te większe wydarzenia, większe imprezy, jakimi są wesela"" - powiedział. 
Piontkowski: przygotowujemy wytyczne do przeprowadzenia egzaminów
""W szkołach jest stopniowa możliwość powrotu do tradycyjnych zajęć i trzeba to robić tak, żeby było to bezpieczne dla uczniów, nauczycieli i ich rodzin"" - powiedział szef MEN na konferencji prasowej dotyczącej III etapu znoszenia obostrzeń związanych z epidemią koronawirusa.
Jak dodał, ""od 25 maja uczniowie techników będą mieli możliwość odbycia praktyk zawodowych i staży uczniowskich u pracodawców, o ile wyrażą na to zgodę"".
""Od 1 czerwca chcemy, aby nie tylko uczniowie ostatnich klas mieli możliwość konsultacji z nauczycielami, ale także, aby wszyscy inni uczniowie mogli spotkać się ze swoimi nauczycielami i wyjaśnić te fragmenty materiał, które były trudniejsze, i porozmawiać z nimi o ocenach"" - powiedział minister edukacji.
Piontkowski podczas konferencji mówił o tym, że od 25 maja ""rodzice, którzy mają dzieci w klasach 1-3 będą mogli skorzystać z funkcji opiekuńczej szkoły"". ""Jeżeli nie mogą pogodzić opieki nad swymi dziećmi z pracą zawodową, to - tak jak w przedszkolach - będą mogli posłać dzieci do szkoły"" - mówił. ""Tam, oprócz opieki nad tymi dziećmi, nauczyciele nauczania wczesnoszkolnego zaoferują także jakąś formę zajęć dydaktycznych"" - dodał.
Jak zaznaczył, ""nadal będzie realizowana podstawa programowa"". ""Tam, gdzie będzie to możliwe, to częściowo będzie realizowane w formie zadań stacjonarnych - oczywiście w niewielkich grupach, z zachowaniem podobnego reżimu sanitarnego jak to ma miejsce w przedszkolach"" - mówił szef resortu edukacji.
Poinformował, że w związku ze zbliżającymi się egzaminami, od 25 maja w szkołach podstawowych dla uczniów klas ósmych zostaną przywrócone konsultacje osobiste. Będą to - jak powiedział - konsultacje z przedmiotów egzaminacyjnych, a - jeśli zajdzie taka potrzeba - także z innych przedmiotów. 
Piontkowski przekonywał podczas konferencji w KPRM, że szybkie zamknięcie szkół i przejście na zdalne nauczanie znacznie pozwoliło ograniczyć rozprzestrzenianie się koronawirusa w kraju. Jak jednak zauważył, ""nie wszystko da się przekazac w formie zdalnej, a zwłaszcza dotyczy to zajęć praktycznych"".
""Stąd staramy się stopniowo umożliwiać przejście do zajęć praktycznych, dlatego od 18 maja umożliwimy, za zgodą słuchaczy, odbycie zajęć praktycznych w szkołach policealnych, tam, gdzie nauka trwa zaledwie często rok, czy półtora i nie wszyscy uczniowie byli w stanie odbyć odpowiednią praktykę, a niedługo będą mieli egzaminy zawodowe"" - mówił szef MEN.
Dodał, że ""podobnie jest z niektórymi zajęciami praktycznymi w technikach czy szkołach branżowych, stąd 18 maja, za zgodą uczniów, umożliwiamy powrót do kształcenia praktycznego, umożliwiającego np. zdobycie prawa jazdy"".
Piontkowski mówił także, że skoro w poprzednim etapie zostały uruchomione hotele, to również schroniska młodzieżowe ""od 18 maja spokojnie mogą rozpocząć swoją działalność, oczywiście z zachowaniem tego reżimu sanitarnego, który obowiązuje w innych miejscach noclegowych"".
Minister edukacji poinformował, że od 18 maja ""w niewielkich grupach"" uczniowie będą mogli wrócić do realizacji zajęć pozaszkolnych, np. w domach kultury.
A także - podkreślił - ""dzieci, które mają specjalne potrzeby od 18 maja będą miały możliwość, za zgodą rodziców, odbywania indywidualnych zajęć rewalidacyjno-wychowawczych oraz specjalistycznych"".
      1",PAP/JDUD,DODANE 13.05.2020 13:08,,,https://www.gosc.pl/doc/6298222.Od-niedzieli-w-kosciolach-1-osoba-na-10-metrow-kwadratowych
Papież zaapelował o globalny rozejm w związku z pandemią koronawirusa,"Papież Franciszek, zwracając się w niedzielę do wiernych, zaapelował o natychmiastowy i globalny rozejm w związku z pandemią koronawirusa. Podkreślił też, że czas ten wymaga wzmocnienia braterskich relacji, przezwyciężenia antagonizmów oraz dialogu.
Zwracając się z biblioteki w Pałacu Apostolskim, podczas kolejnej modlitwy Anioł Pański bez udziału wiernych, Franciszek powiedział: ""W minionych dniach sekretarz generalny ONZ wystosował apel o globalny i natychmiastowy rozejm we wszystkich zakątkach świata, odwołując się do aktualnego kryzysu z powodu Covid-19, który nie zna granic"". ""To apel o totalne zawieszenie broni"" - podkreślił papież.
""Przyłączam się do tych, którzy przyjęli ten apel i zachęcam wszystkich, by za nim podążyli, zatrzymując wszelkie formy działań wojennych i działając na rzecz stworzenia korytarzy dla pomocy humanitarnej, otwarcia na dyplomację, troskę o tych, którzy są najsłabsi"" - mówił Franciszek.
""Niech połączone zaangażowanie przeciwko pandemii doprowadzi wszystkich do uznania naszej potrzeby wzmocnienia braterskich relacji jako członków jednej rodziny ludzkiej - apelował. - W szczególności niech rozbudzi w odpowiedzialnych za państwa i w innych zainteresowanych stronach odnowione zaangażowanie, by przezwyciężyć rywalizację"".
""Konfliktów nie rozwiązuje się poprzez wojnę"" - podkreślił papież. Wezwał do przezwyciężenia antagonizmów i konfliktów poprzez dialog i konstruktywne poszukiwanie pokoju.
1",,DODANE 29.03.2020 12:20,PAP,"TAGI:
dyplomacja epidemia kościół pap papież watykan wojna zdrowie",https://www.gosc.pl/doc/6234731.Papiez-zaapelowal-o-globalny-rozejm-w-zwiazku-z-pandemia
,"Wobec pandemii koronawirusa Kościoły chrześcijańskie na całym świecie wezwały do wspólnej modlitwy 25 marca o godz. 12. Papież Franciszek zaproponował, aby w tym czasie wierni wszystkich wyznań odmówili modlitwę „Ojcze nasz”.
Vatican Media Live
VATICAN NEWS
Papieską inicjatywę wsparła Światowa Rada Kościołów (ŚRK) w Genewie. Zjednoczona modlitwa w trudnym czasie przypomni nam, że „jesteśmy jedną rodziną ludzką”, jak stwierdził sekretarz generalny ŚRK ks. Olav Fykse Tveit.
„Chcemy błagać o miłosierdzie dla ludzkości ciężko doświadczonej pandemią koronawirusa. A czynimy to razem, chrześcijanie wszystkich Kościołów i każdej ze wspólnot, każdego wieku, języka i narodu” – powiedział Ojciec Święty we wprowadzeniu do modlitwy „Ojcze nasz” odmawianą z jego inicjatywy 25 marca. Po niej papieski wikariusz dla Państwa Watykańskiego i archiprezbiter bazyliki św. Piotra, kard. Angelo Comastri przewodniczył w modlitwie „Anioł Pański” oraz nabożeństwu różańcowemu.
Poniżej słowa Ojca Świętego w tłumaczeniu na język polski:
Drodzy bracia i siostry,
Dzisiaj my, wszyscy chrześcijanie świata wyznaczyliśmy sobie spotkanie, by wspólnie odmówić „Ojcze nasz”, modlitwę, której nauczał nas Jezus.
Jako ufne dzieci zwracamy się do Ojca. Czynimy to każdego dnia, kilka razy dziennie, ale w tej chwili chcemy błagać o miłosierdzie dla ludzkości ciężko doświadczonej pandemią koronawirusa. A czynimy to razem, chrześcijanie wszystkich Kościołów i każdej ze wspólnot, każdej tradycji, każdego wieku, języka i narodu.
Modlimy się za chorych i za ich rodziny; za pracowników służby zdrowia i tych, którzy im pomagają; za władze, służby porządkowe i wolontariuszy; za duchownych naszych wspólnot.
Wielu z nas obchodzi dzisiaj Wcielenie Słowa w łonie Dziewicy Maryi, kiedy w Jej pokornym i całkowitym „niech mi się stanie” odzwierciedliło się „Oto jestem"" Syna Bożego. Także i my z całkowitą ufnością powierzamy się w Boże ręce i modlimy się jednym sercem i jedną duszą:
„Ojcze nasz...”
Wieczorem 27 marca w szczególnej ceremonii na opustoszałym placu św. Piotra papież Franciszek będzie wzywał Bożej pomocy w obecnej, dramatycznej sytuacji. Podczas tej modlitwy papież udzieli błogosławieństwa „Urbi et orbi” (Miastu i światu), którego tradycyjnie udziela w Niedzielę Zmartwychwstania Pańskiego, w Boże Narodzenie oraz bezpośrednio po wyborze na papieża.
1",,DODANE 25.03.2020 07:30,KAI,"TAGI:
chrześcijanie epidemia koronawirus modlitwa ojcze nasz papież franciszek południe",https://www.gosc.pl/doc/6229243.Caly-chrzescijanski-swiat-modlil-sie-dzis-w-poludnie-o-ustanie
Kościół we Francji ostrzega przed eutanazją,"We francuskim parlamencie rozpoczyna się dziś debata na temat legalizacji eutanazji. Jest to inicjatywa Oliviera Falroniego deputowanego lewicowej Partii Radykalnej, który wskazuje na wysokie poparcie społeczne dla tej inicjatywy. Sprzeciwia się temu Kościół, ale też wiele osobistości życia publicznego. Arcybiskup Paryża uważa wręcz, że w tym przypadku manipuluje się sondażami opinii społecznej. W kontekście pandemii, w atmosferze wszechobecnej śmierci tworzy się atmosferę lęku przed cierpieniem, sugerując, że jednym rozwiązaniem jest zadanie choremu śmierci.
Abp Michele Aupetit włączył się w debatę na temat eutanazji na antenie publicznego radia France Inter. Odwoływał się przy tym do doświadczenia, jakie sam zdobył, kiedy, przed wstąpieniem do seminarium wykonywał zawód lekarza.
„Wielokrotnie miałem okazję towarzyszyć umierającym. I zdarzało się, że ludzie krzyczeli: zabij mnie! Ale wiedziałem, że zadaniem lekarza nie jest zadawanie pacjentom śmierci. A potem, następnego dnia, kiedy udało się uśmierzyć ból, ci sami ludzie, dziękowali, że nie zrobiłem tego, o co mnie prosili. Trzeba postawić pytanie, jaka jest nasza rola w takiej sytuacji. Każdy jest wolny i może zadać sobie śmierć. Za próbę popełnienia samobójstwa nie staje się przed sądem. Ale czym innym jest zaangażowanie w to społeczeństwa. Popatrzmy, co się dzieje w Belgii. Na początku mówiono to samo, co teraz we Francji, że tu chodzi o wolność. A teraz stosuje się już eutanazję względem dzieci, względem ludzi upośledzonych umysłowo. Staje się to bardzo niebezpieczne. Niedawno napisał do mnie ktoś z Belgii, że rodzice poddali eutanazji swe autystyczne dziecko. Inna młoda kobieta pisała rozżalona, że eutanazji poddano jej ojca. Tymczasem w ciągu ostatnich lat dokonał się ogromny postęp w dziedzinie terapii paliatywnej. Kiedy rozpoczynałem pracę w latach 70-tych, do umierającego i cierpiącego pacjenta nie wchodziło się nawet do pokoju, by powiedzieć mu dzień dobry. Terapia paliatywna niesie dziś ulgę w cierpieniu. Rozwiązaniem dla człowieka cierpiącego nie jest zadanie mu śmierci, lecz ulżenie jego cierpieniu, towarzyszenie mu.“
Występując na antenie radia France Inter, arcybiskup Paryża zauważył, że paradoksem jest, że parlamentarna debata nad eutanazją przebiega właśnie teraz w czasie pandemii, kiedy tak wielu ludziom odmówiono prawa do umierania wśród najbliższych. Wiemy, jak bardzo było to okrutne. A dziś tymczasem słyszymy, że nasza ostateczna wolność to móc poprosić o śmierć. Nie tego potrzebuje człowiek, lecz troski, towarzyszenia i miłości – zapewnia abp Aupetit.
1",KRZYSZTOF BRONK,DODANE 08.04.2021 15:30,VATICANNEWS.VA,"TAGI:
eutanazja francja kościół",https://www.gosc.pl/doc/6808236.Kosciol-we-Francji-ostrzega-przed-eutanazja
Papież zaapelował o globalny rozejm w związku z pandemią koronawirusa,"Papież Franciszek, zwracając się w niedzielę do wiernych, zaapelował o natychmiastowy i globalny rozejm w związku z pandemią koronawirusa. Podkreślił też, że czas ten wymaga wzmocnienia braterskich relacji, przezwyciężenia antagonizmów oraz dialogu.
Zwracając się z biblioteki w Pałacu Apostolskim, podczas kolejnej modlitwy Anioł Pański bez udziału wiernych, Franciszek powiedział: ""W minionych dniach sekretarz generalny ONZ wystosował apel o globalny i natychmiastowy rozejm we wszystkich zakątkach świata, odwołując się do aktualnego kryzysu z powodu Covid-19, który nie zna granic"". ""To apel o totalne zawieszenie broni"" - podkreślił papież.
""Przyłączam się do tych, którzy przyjęli ten apel i zachęcam wszystkich, by za nim podążyli, zatrzymując wszelkie formy działań wojennych i działając na rzecz stworzenia korytarzy dla pomocy humanitarnej, otwarcia na dyplomację, troskę o tych, którzy są najsłabsi"" - mówił Franciszek.
""Niech połączone zaangażowanie przeciwko pandemii doprowadzi wszystkich do uznania naszej potrzeby wzmocnienia braterskich relacji jako członków jednej rodziny ludzkiej - apelował. - W szczególności niech rozbudzi w odpowiedzialnych za państwa i w innych zainteresowanych stronach odnowione zaangażowanie, by przezwyciężyć rywalizację"".
""Konfliktów nie rozwiązuje się poprzez wojnę"" - podkreślił papież. Wezwał do przezwyciężenia antagonizmów i konfliktów poprzez dialog i konstruktywne poszukiwanie pokoju.
1",,DODANE 29.03.2020 12:20,PAP,"TAGI:
dyplomacja epidemia kościół pap papież watykan wojna zdrowie",https://www.gosc.pl/doc/6234731.Papiez-zaapelowal-o-globalny-rozejm-w-zwiazku-z-pandemia
"Papież: Myślę o tym, jaka będzie moja posługa po pandemii","Papież Franciszek wyznał, że przeżywa pandemię koronawirusa z ""wielka niepewnością"" i zastanawia się, jaka będzie jego posługa jako biskupa Rzymu w przyszłości. ""To moment wielkiej pomysłowości, kreatywności"" - zaznaczył w wywiadzie dla brytyjskich mediów.
W rozmowie, jaką przeprowadził dziennikarz Austen Ivereigh i opublikowanej także przez jezuickie włoskie pismo ""Civilta Cattolica"", Franciszek powiedział: ""Myślę o moich obecnych obowiązkach i w przyszłości, jaka potem będzie moja posługa jako biskupa Rzymu, jako głowy Kościoła"".
""To, co będzie potem, już zaczęło się pokazywać jako tragiczne, bolesne. Dlatego warto myśleć o tym już od teraz"" - oświadczył. Jak wyjaśnił, jego największą troską jest to, ""jak towarzyszyć ludowi Bożemu i być z nim blisko"".
Jako przykład takiej bliskości wymienił codzienne transmitowane przez Watykan poranne Msze, jakie odprawia w Domu Świętej Marty. Dodał, że intensywną pracę prowadzi urząd papieskiego jałmużnika kardynała Konrada Krajewskiego, by nieść pomoc tam, gdzie jest głód i choroba.
Podkreślił, że obecnie wierzący potrzebują wielkiej bliskości duszpasterzy.
Odnosząc się do panujących restrykcji, przyznał, że ""nie jest łatwo siedzieć zamkniętym w domu"". Trzeba, podkreślił, przygotować się na ""lepsze czasy"". ""Troszczcie się o siebie na przyszłość, która nadejdzie"" - wezwał. To, zauważył, wymaga codziennej kreatywności, także w rodzinach.
""Ten kryzys dotyka nas wszystkich: bogatych i biednych. To wezwanie o czujność wobec hipokryzji. Niepokoi mnie hipokryzja niektórych osobistości politycznych, które mówią, że chcą rozwiązać kryzys, mówią o głodzie na świecie, a kiedy mówią, produkują broń. To moment, by nawrócić się od tej hipokryzji do dzieła"" - zaznaczył.
""Świętymi z drzwi obok"" i ""bohaterami"" papież nazwał lekarzy, wolontariuszy, księży, wszystkich pracowników działających na rzecz tego, aby społeczeństwo mogło funkcjonować.
""Ilu lekarzy i pielęgniarzy oraz pielęgniarek nie żyje, ile zakonnic zmarło, podczas służby!"" - dodał.
Zdaniem papieża, w fazie po pandemii koronawirusa należy, ratując światową gospodarkę, uniknąć ""mentalności odrzucania"" innych. ""Niektóre rządy podjęły wzorcowe kroki, z wyraźnie określonymi priorytetami, by bronić ludności. Ale zdajemy sobie sprawę z tego, że całe nasze myślenie, chcemy tego czy nie, jest skupione wokół gospodarki. To tak, jakby rzec, że w świecie finansów wyrzeczenia są normalne"" - oświadczył papież.
Jak ocenił, to jest ""polityka mentalności odrzucania"".
Franciszek oznajmił też: ""Mam na myśli selekcję prenatalną. Dzisiaj bardzo trudno spotkać na ulicy osoby z syndromem Downa. Kiedy widzi się go w czasie USG, pozbywa się go"".
""To mentalność eutanazji, legalnej czy ukrytej, w której starcowi lekarstwa podaje się do pewnego momentu"" - ocenił papież.
Mówiąc o sytuacji w dobie pandemii, zaznaczył: ""Bezdomni pozostają bezdomnymi. Jakiś czas temu widziałem zdjęcie z Las Vegas, gdzie zostali umieszczeni w kwarantannie na parkingu. A hotele były puste. Ale bezdomny nie może iść do hotelu"".
Papież powrócił do swej tezy, którą stawia od dłuższego czasu, mówiąc: ""Dzisiaj w Europie, kiedy zaczyna się słyszeć pewne populistyczne przemówienia czy selektywne decyzje polityczne, nie jest trudno przypomnieć sobie wystąpienia Hitlera w 1933 roku"". ""To mniej więcej to samo, co pewni politycy robią dzisiaj"" - oświadczył.
Papież przypomniał również hiszpańskie powiedzenie: ""Bóg przebacza zawsze, my czasem, natura nigdy"". Tak odpowiedział na pytanie, czy obecny kryzys pozwoli zwrócić uwagę na kwestię potrzeby nawrócenia ekologicznego.
Zdaniem Franciszka, nie wyciągnięto wniosków z katastrof ekologicznych w różnych częściach świata.
""Kto dzisiaj mówi o pożarach w Australii albo o tym, że półtora roku temu statek przepłynął Biegun Północny, gdzie można już żeglować, bo lód się roztopił, kto mówi o powodziach?"" - zapytał.
""Nie wiem, czy to jest zemsta natury, ale na pewno to jest jej odpowiedź"" - stwierdził papież.
1",,DODANE 08.04.2020 15:31,PAP,"TAGI:
ekologia epidemia kościół pap papież watykan włochy zdrowie",https://www.gosc.pl/doc/6249793.Papiez-Mysle-o-tym-jaka-bedzie-moja-posluga-po-pandemii
Co przyniesie 2021 w Kościele powszechnym?,"Pozostawanie elastycznym, znajdowanie kreatywnych rozwiązań, przekonanie, że „wirtualne jest także duchowe”, to niektóre z wyzwań, przed jakimi prawdopodobnie będzie stać Kościół katolicki na całym świecie AD 2021. Pozostaje nadal otwarte pytanie: co dalej z nabożeństwami, opieką duszpasterską, ofertami edukacyjnymi, lekcjami religii w szkołach, pierwszymi komuniami św., bierzmowaniami, ślubami a nawet kafejkami parafialnymi oraz wielu innymi inicjatywami? Z całą pewnością można przewidzieć, że kryzys spowodowany pandemią koronawirusa ograniczy życie Kościoła na co najmniej kolejne kilka miesięcy.
Biorąc pod uwagę trwającą pandemię koronawirusa kalendarz papieża Franciszka na nadchodzący rok wygląda dość jasno. Przede wszystkim Kościół będzie obchodził specjalny Rok poświęcony Rodzinie Amoris laetitia, który zostanie zainaugurowany podczas uroczystości św. Józefa 19 marca 2021 r., a zakończy się obchodami X Światowego Spotkania Rodzin, które odbędzie się w Rzymie, w czerwcu 2022 r.
Ponadto będzie obchodzony Rok św. Józefa. Został on ogłoszony 8 grudnia 2020 r. wraz z listem apostolskim „Patris corde” (Ojcowskim sercem) z okazji 150. rocznicy ogłoszenia św. Józefa patronem Kościoła powszechnego. Potrwa do 8 grudnia 2021 roku.
Tradycyjnie papież będzie przewodniczył uroczystościom związanym z najważniejszymi kościelnymi świętami, takimi jak Wielkanoc i Boże Narodzenie. Niewiadomą pozostaje, czy i na ile ich obchody zostaną ograniczone.
Jak na razie poza ogłoszoną przez Watykan wizytą papieża w Iraku w dniach 5-8 marca nic nie wiadomo o innych podróżach zagranicznych Franciszka. Sam papież niedawno potwierdził chęć odwiedzenia Sudanu Południowego i Libanu. Ich ewentualny program zostanie ogłoszony „w odpowiednim czasie”. O ile pozwoli na to sytuacja związana z pandemią, spodziewać się można nowej daty podróży na Maltę, która miała się odbyć 31 maja 2020 roku.
Można również sobie wyobrazić ""krótką"" wizytę Franciszka na 52. Międzynarodowym Kongresie Eucharystycznym w dniach 5-12 września w Budapeszcie. Wydarzenie pierwotnie zaplanowano na rok 2020. Z powodu koronawirusa został on przełożony na przyszły rok. W programie MKE oprócz wspólnych modlitw, warsztatów i czasu świadectw znajdą się też m.in. prelekcje i dyskusje poświęcone tematyce Eucharystii, a także festiwal rodzin.
Bardzo prawdopodobne jest pojawienie się papieża na zaplanowanym na jesień spotkaniu „Ekonomia Franciszka” w Asyżu we Włoszech. Spotkanie z młodymi działaczami ekonomicznymi z całego świata mogło w tym roku odbyć się tylko online. W 2021 roku ma się odbyć konferencja, w trakcie której, z udziałem papieża, mają być omówione sposoby budowania bardziej sprawiedliwego i zrównoważonego porządku gospodarczego.
W 2021 roku będą trwały przygotowania do 37. Światowych Dni Młodzieży (ŚDM) w Lizbonie, które z powodu epidemii przeniesiono na sierpień 2023 roku Pierwotnie miały mieć miejsce w 2022 r. W uroczystość Chrystusa Króla w watykańskiej bazylice św. Piotra 22 listopada 2020 roku, młodzież z Ameryki Środkowej, gospodarz ŚDM w Panamie w 2019 roku przekazała krzyż Światowych Dni Młodzieży, dar papieża Jana Pawła II, który towarzyszy kolejnym edycjom tego międzynarodowego wydarzenia, organizatorom ŚDM w Lizbonie.
Na pewno więcej czasu będzie miał papież Franciszek, aby poświęcić się tym projektom, które piętrzą się na jego biurku. Przede wszystkim reformą Kurii Rzymskiej. Jak zapowiedział niedawno kard. Marcello Semeraro, przed Wielkanocą powinna być przyjęta nowa konstytucja apostolska regulująca funkcjonowanie Kurii Rzymskiej. Do połowy października był on sekretarzem Rady Kardynałów, która od 2013 r. wypracowuje tekst tego dokumentu. Jego prowizoryczny tytuł brzmi „Praedicate Evangelium”. Według prefekta Kongregacji Spraw Kanonizacyjnych konstytucja jest gotowa „w 70 procentach”. Podkreśli ona „misyjny wymiar Kościoła, ze zwróceniem szczególnej uwagi na decentralizację"". Według doniesień, niektóre zastrzeżenia i sugestie zmian ze strony szefów kurii nadal pozostają do rozpatrzenia. Dotychczas Kuria Rzymska funkcjonuje na postawie konstytucji apostolskiej „Pastor bonus”, wydanej w 1988 roku przez św. Jana Pawła II.
Wobec finansowych afer w Watykanie jakie miały miejsce w mijającym roku i których kulisy są przedmiotem śledztwa, bez wątpienia będzie dynamicznie przeprowadzana reforma watykańskich finansów. Jednym z jej elementów jest opublikowany 28 grudnia w Watykanie list apostolski Franciszka w formie motu proprio, który wyraża w normach prawnych ogłoszoną już wcześniej decyzję papieża o przeniesieniu funkcji gospodarczych i finansowych Sekretariatu Stanu do Administracji Dóbr Stolicy Apostolskiej (APSA). Zarządzanie nimi przez APSA będzie kontrolował Sekretariat ds. Gospodarki. Jak zaznaczono decyzja o opublikowaniu tego dokumentu została podjęta przed 1 stycznia, w celu wykonania budżetu na rok 2021. Na pewno uwaga mediów skupi się na tym, jak strażnicy watykańskiej kasy poradzą sobie z jego deficytem w nadchodzącym roku. Ze względu na wielomiesięczne zamknięcie Muzeów Watykańskich, które są głównym źródłem dochodów Państwa Watykańskiego, brakuje w niej, co najmniej, kilku milionów euro.
  1",,DODANE 28.12.2020 16:10,KAI,"TAGI:
koronawirus kościół",https://www.gosc.pl/doc/6669976.Co-przyniesie-2021-w-Kosciele-powszechnym
Fejsbukowa akcja ma na celu finansowe wsparcie Kościoła w trudnym czasie,"W związku z pandemią koronawirusa istnieje ryzyko, że wpływy finansowe wielu parafii znacznie zmaleją – piszą organizatorzy facebookowej akcji, mającej na celu finansowe wsparcie Kościoła w tym trudnym czasie. Zachęcają wiernych do wspierania swoich parafii, dodając, że jest to także realizacja 5. przykazania kościelnego.
– W związku pandemią koronawirusa wiele osób zdecydowało się skorzystać z dyspensy od fizycznego uczestnictwa w Mszy Świętej. W związku z tym istnieje ryzyko, że wpływy finansowe wielu parafii znacznie zmalały – informują inicjatorzy tego oddolnego, spontanicznego facebookowego wydarzenia – Jan Rakowski i Przemek Majkowski.
– Pamiętajmy o konieczności wsparcia naszego Kościoła i naszych księży, którzy na co dzień posługują nam sakramentami i swoją obecnością! Koszty remontów, ogrzewania, samodzielne odprowadzanych składek emerytalnych, koszty pensji organisty itp. wbrew obiegowym opiniom często zabierają większość datków, a w obecnej sytuacji nasze wsparcie jest szczególnie ważne – wyjaśniają.
Informują, że numery kont są zwykle dostępne na stronach internetowych parafii i to tam należy kierować przelew. Wyjaśniają, że wskazanie celu, np. „darowizna na cele kultu religijnego”, umożliwia uzyskanie zwolnienia podatkowego do wysokości 6% rocznego dochodu.
Szczegóły znajdziesz TUTAJ.
1",,DODANE 20.03.2020 14:15,KAI,,https://www.gosc.pl/doc/6223545.Fejsbukowa-akcja-ma-na-celu-finansowe-wsparcie-Kosciola-w
"Dr Milcarek: pandemia nie jest ani ""końcem świata"", ani ""początkiem nowej ery""","Pandemia nie jest żadnym ""końcem świata"" czy ""początkiem nowej ery"", ani też przełomem unieważniającym to, co zwyczajne. Czas obecnego kryzysu jest czasem trudnym i złym, w którym nie należy podejmować nowych wiążących decyzji, lecz możliwie wytrwać w tym, co się ma, wykorzystując wszystkie zasoby lub szukając istniejących lecz zaniedbywanych - mówił filozof i publicysta dr Paweł Milcarek podczas wykładu na temat wpływu pandemii na dostęp wiernych do liturgii i sakramentów.
Prelegent był gościem międzynarodowej konferencji „Kościół w dobie koronawirusa”, organizowanej online na Uniwersytecie Szczecińskim. Patronem wydarzenia jest Katolicka Agencja Informacyjna.
Konferencja, choć koordynowana ze Szczecina, a organizowana przez Instytut Nauk Teologicznych Uniwersytetu Szczecińskiego, prowadzona jest zdalnie, gromadząc wykładowców rozsianych po całej Europie, w tym we Włoszech, Albanii, Austrii czy Hiszpanii. Jej celem jest próba zmierzenia się, od strony pastoralnej i doktrynalnej, z problemami dotykającymi Kościół ogarnięty epidemią.
Drugiego dnia dr Paweł Milcarek, filozof i publicysta, redaktor naczelny kwartalnika ""Christianitas"" swój wykład ""Pandemia, dom i święta liturgia"" poświęcił rozważaniom na temat realnego uczestnictwa w celebracji eucharystycznej i ewentualnej dopuszczalności zamiennych form udziału w czynnościach liturgicznych w czasie pandemii.
Pandemia - wytrwać w tym, co się ma
Pandemię określił jako zjawisko rządzące się regułami natury i wnoszące samo z siebie jedynie skutki naturalne. - Jednak, choć wywołany pandemią kataklizm jest złem, nie umyka Bożej Opatrzności, o której wiemy, że jest powszechna, bezpośrednia i szczegółowa. Zatem nie powinien być przez ludzi rozpoznających tę Opatrzność rozważany jako niekontrolowana erupcja zła. Z drugiej strony, pandemia nie jest dla nas otwartą księgą, z której czytamy losy świata i przyszłość Kościoła - mówił filozof.
Dom rozumiany tu przez prelegenta jako wspólnota katolików świeckich a liturgia jako ""dzieło, które jest wykonywaniem kapłańskiego urzędu Jezusa Chrystusa"" zostały w czasie pandemii dotknięte, a nawet radykalnie od siebie rozdzielone. - Chodziło o wzajemne pozbawienie, które jest czasowe, ale odczuwamy je już jako długoterminowe, a było szczególnie dotkliwe w czasie przeżywania Tajemnicy Paschalnej - dodał dr Milcarek.
Zdaniem prelegenta, mimo że w ostatnich miesiącach słyszeliśmy rozmaite orędzia ogłaszające rzekome znaczenia prorockie pandemii lub zwiastujące koronawirusowy przełom w Kościele, nie posiadamy żadnej podstawy, by z zaistnienia pandemii i jej charakteru wydobywać wiedzę tajemną o woli Boga lub o nowej wizji Kościoła, które unieważniałyby starą.
Pandemia nie jest zatem żadnym ""końcem świata"", ani też ""początkiem nowej ery"", ani też przełomem, unieważniającym to, co zwyczajne. ‪Wręcz przeciwnie, w nawiązaniu do myśli św. Ignacego Loyoli, prelegent wskazał, że czas obecnego kryzysu jest ""czasem trudnym i złym, w którym nie należy podejmować nowych wiążących decyzji, lecz możliwie wytrwać w tym, co się ma, wykorzystując wszystkie zasoby lub szukając istniejących lecz zaniedbywanych"".
W tym czasie doszło jednak do faktycznego pozbawienia wiernych realnego udziału w liturgii, gdyż modlitwa wspólnotowa ma szczególną wartość, na co wskazywał sam Jezus Chrystus i co znamy z Ewangelii św. Mateusza (Mt 18,20): ""Bo gdzie dwóch lub trzech jest zebranych w moje imię, tam jestem wśród nich"".
Pozbawienie liturgii w czasie pandemii, wskutek wprowadzonych obostrzeń, oznaczało pozbawienie wiernych szczególnie obecności Chrystusa, manifestujących się w ofierze mszy świętej, w sakramentach, w odczytywanym Słowie i modlitwie. W tej sytuacji Kościół i wierni zaczęli szukać remediów. W przypadku niedostępności sakramentów, zdaniem filozofa doszło do ich ""bypassowania"" w postaci żalu doskonałego ""suplementującego sakrament pokuty"" oraz komunii duchowej mającej zastępować komunię sakramentalną.
Pojawiły się też próby przenoszenia elementów celebracji eucharystycznej do przestrzeni domowej. Niektóre z nich prelegent określił jako ryzykowne, inne jako pod pewnymi warunkami autoryzowane w Kościele. Było to m.in. nabożeństwo niedzielne bez obecności kapłana, próba dołączania się do transmisji mszy celebrowanej gdzie indziej czy ""próby konstruowania własnych liturgii według danego przepisu"".
Tym praktykom towarzyszyły zachowania z punktu widzenia poprawności celebracji eucharystycznej i udziału w niej wątpliwe, jak częściowe lub szczątkowe uczestnictwo w liturgii, zjawisko ""oglądania zamiast uczestniczenia"" czy też przywołany z nauczania kard. Josefa Ratzingera ""syndrom tańca wokół złotego cielca"", polegający na dążeniu do postrzegania Boga takim, jakiego Go ludzie potrzebują i jak Go sobie wyobrażają. Uwielbienie Boga przeradza się wtedy w zaspokajanie swoich potrzeb, zatem opowieść o złotym cielcu z Księgi Wyjścia jest ""ostrzeżeniem przed samowolnym i samolubnym kultem"".
Dom jednak może cieszyć się całością liturgii w czasie pandemii np. wtedy, gdy jako Kościół modli się i śpiewa psalmy, realizując przy tym wspomniane wskazanie Chrystusa: ""Bo gdzie dwóch lub trzech jest zebranych w moje imię, tam jestem wśród nich"".
Duszpasterska bezradność?
Misjonarz o. dr Kasper Kaproń OFM (Katolicki Uniwersytet Boliwijski, Cochabamba), choć sam żyje od trzech miesięcy w wymuszonej pandemią kwarantannie, zaprzeczył, jakoby był to czas wyjątkowy lub awaryjny. - To jest normalny czas, ludzie przez dłuższy czas żyją w swoich środowiskach bez żyją bez obecności kapłana, ta codzienność dosięgła teraz innych - powiedział.
Czas pandemii sprowokował jednak do refleksji nad tym, kto jest szafarzem sakramentów. - Kto jest niezbędny do zaistnienia sakramentu? Wyświęcony ksiądz czy raczej wspólnota Kościoła? Kościół jest ministrem sakramentów, a nie dana osoba - przypomniał.
Franciszkanin nawiązał do posynodalnej adhortacji ""Querida Amazonia"". Papież Franciszek odnosząc się do sytuacji tego zakątka świata, w tym braku wystarczającej liczby księży, ku niezadowoleniu niektórych grup wiernych, zdystansował się od propozycji wprowadzenia takich rozwiązań jak viri probati, święceń dla kobiet czy wyświęcania całych grup ministerialnych. Papież wskazał, że rozwiązania problemu należy szukać ""na wyższym poziomie"".
Zdaniem zakonnika, papież wezwał do rozbudzenia ""nowej i większej kreatywności"", która jednak istnieje w tradycji Kościoła i co może być zastosowane także w przypadku braków wywołanych czasem pandemii. Wielkim wyzwaniem czasów obecnych, jak zaznacza Franciszek, jest np. wzmocnienie pozycji świeckich, co nie może być jednak utożsamiane z ich klerykalizacją. Rozwiązania braku dostępu do sakramentów nie należy szukać w tym, że zostanie zniesiony celibat, wprowadzone święcenie wypróbowanych mężczyzn czy święcenia kobiet. Trzeba stworzyć taką sytuację, aby wierni nawet przy braku obecności wyświęconego kapłan potrafili w pełni współtworzyć Kościół i mieli świadomość dostępu do łask.
Jednak w klerykalizm jest głęboko zakorzeniony w naszej kulturze eklezjalnej - ubolewał o. Kaproń. Dlatego, jego zdaniem, propozycje duszpasterskie podczas pandemii zasadniczo nie wykraczały poza przekaz wirtualny, ugruntowując tym samym świeckich w przekonaniu, że bez wyświęconych kapłanów zostają pozbawieni dostępu do źródła sakramentalnej łaski.
""Jest czymś wygodnym ograniczyć się do odprawienia mszy w internecie lub przeprowadzić adorację online - pokazuje to naszą duszpasterską bezradność, a nawet oderwanie duszpasterzy od realnego życia"" - stwierdził misjonarz.
""Ludzie są w Amazonii na wioskach, w domach, i to tam muszą odnaleźć to wszystko, co pomoże im poczuć, że Bóg ich kocha; że dotyka ich tam, gdzie są, z taką samą mocą jak w sakramencie"" - dodał o. Kaproń OFM. Ograniczenie się do przekazu internetowego to zdecydowanie za mało.
Może zatem lepszym rozwiązaniem na czas pandemii w Polsce, gdzie wiadomo, że ludzie wrócą do normalności - wskazał - byłoby potraktowanie tego okresu jako postu eucharystycznego, zarówno dla świeckich, jak i duchownych.
Zakonnik przytoczył tu propozycję młodych francuskich księży, aby w czasie pandemii nie sprawować Eucharystii, a zamiast tego celebrować liturgię Słowa, ponieważ ""dopóki wszyscy nie będziemy mogli zgromadzić się na Eucharystii, to taka Eucharystia jest wypaczeniem nakazu Chrystusa: 'To czyńcie na Moją pamiątkę'"".
""Jest to słowo skierowane do całego Kościoła, a nie do grupy uprzywilejowanych księży. Komunia święta nie może bowiem przeznaczona tylko dla kapłanów i mieszkańców domów zakonnych. Solidarność wynikająca z kapłaństwa powszechnego wiernych, z sakramentu chrztu, jest konieczna"" - wskazał misjonarz.
Jaka ""msza online"" w kwarantannie?
o. dr Paweł Sambor OFM (Papieski Uniwersytet Antonianum w Rzymie) zastanawiał się czym jest msza online, która w czasie pandemii stała się nierzadko jedyną formą udziału w liturgii i czy wierny może w niej uczestniczyć, a jeśli tak, to na jakich warunkach.
Zdaniem wykładowcy, wydaje się, że istnieje różnica w przeżywaniu takiej mszy wedle miejsc, z których jest ona transmitowana. Polega ona na szczególnych warunkach relacji między człowiekiem na miejscem transmisji.
""Nasz sposób zamieszkania przyczynia się do sposobu przeżywania liturgii online: im mniejszy związek z miejscem, tym bardziej będziemy mówić o uczestnictwie wirtualnym"" - uważa prelegent.
Jak wytłumaczył, udział w transmitowanej w sieci liturgii z miejsca, do którego wierny przynależy i które jest częścią jego przestrzeni życiowej, zwłaszcza z miejsca, z którym się utożsamia - nie będzie tylko zwykłym ""oglądaniem"", ale będzie sytuowało człowieka w przestrzeni wobec miejsca.
Prelegent przywołał konieczną w tym kontekście definicję przestrzeni liturgicznej, czyli takiej, która odnosi się do wspólnoty Kościoła zgromadzonego wokół Stołu Pańskiego i umożliwia godne sprawowanie sakramentów.
Jeśli przestrzeń liturgiczna oznacza najpierw żywą przestrzeń jaką jest lud Boży, to uczestnictwo we mszy świętej z miejsca, z którym się utożsamiamy, nabiera szczególnego znaczenia, ponieważ kształtuje lub podtrzymuje, nawet jeśli w sposób niepełny, nasze bycie Kościołem w jej konkretnym, lokalnym wyrazie. Nawet zatem jeśli uczestnictwo online z oczywistych względów pozostaje niepełne, opierając się na przynależności do konkretnej wspólnoty podtrzymuje i karmi nasze bycie częścią ludu Bożego - wyjaśnił o. dr Paweł Sambor.
1",,DODANE 24.06.2020 14:50,KAI,"TAGI:
covid 19 konferencja kościół pandemia koronawirusa",https://www.gosc.pl/doc/6377219.Dr-Milcarek-pandemia-nie-jest-ani-koncem-swiata-ani-poczatkiem
Całe życie krytykował Kościół. Wczoraj przyjął chrzest,"W czasie Wigilii Paschalnej w kościołach na całym świecie znów odbywał się tradycyjny chrzest dorosłych katechumenów. W ubiegłym roku z powodu pandemii w wielu miejscach został on przeniesiony na inny termin. W bazylice św. Jana na Lateranie, która jest katedrą biskupa Rzymu, chrzest przyjęło sześć osób. W tym gronie był m.in. pochodzący z Albanii 47-letni Giuseppe Panajot, zadeklarowany ateista.
„Byłem przekonanym ateistą, nie potrzebowałem religii. Każda rozmowa o Kościele i Bogu była dla mnie okazją do kpiny i ataku. Pewnego dnia umówiłem się na spotkanie z trenującą z nami Amerykanką, która, jak się okazało, studiowała w Rzymie teologię moralną. Oczywiście od razu ją ostro zaatakowałem. Ona się tym nie przejęła, była dalej miła i uprzejma. Zaczęliśmy wiele rozmawiać i wspólnie wspinać po górach – mówi Radiu Watykańskiemu Giuseppe Panajot. – Pewnego dnia zaprosiła mnie na Mszę, pierwszą w moim życiu. Tam doświadczyłem czegoś, czego nie rozumiałem, ale wiedziałem, że jest to coś ważnego. Wewnątrz cały łkałem, ale nie uroniłem łzy, by jej niczego nie pokazać. To był początek, który zaprowadził mnie do odkrycia, że właśnie wtedy spotkałem Jezusa. O pomoc w lepszym poznaniu Go poprosiłem księdza, który odprawiał wówczas Mszę. Z nim szedłem drogą Dekalogu i w konsekwencji poprosiłem o chrzest. To kompletnie zmieniło moje życie”.

Giuseppe Panajot wyznaje, że wielkim odkryciem było dla niego odkrycie wspólnoty Kościoła, która towarzyszyła mu w drodze. „Zrozumiałem, że moje życie zmieniało się na zawsze. Doświadczałem miłosierdzia, odkrywałem moc przebaczenia i zacząłem rozumieć czym jest prawdziwa miłość” – dodaje. Podkreśla, że w czasie pandemii jego droga neokatechumena była trudna, ponieważ często pozbawiona elementu realnego spotkania, kontaktu ze wspólnotą. „Czuję, że dotarłem do bardzo ważnego celu. Chrzest jest dla mnie niesamowitym darem. Jestem już innym człowiekiem, na pewno lepszym. Moje życie uległo zmianie” – mówi Panajot.
1
OCEŃ TEN ARTYKUŁ
1 2 3 4 5",BEATA ZAJĄCZKOWSKA,DODANE 04.04.2021 15:19,VATICANNEWS.VA,"TAGI:
chrzest dorosłego chrzest dorosłych wigilia paschalna",https://www.gosc.pl/doc/6804106.Cale-zycie-krytykowal-Kosciol-Wczoraj-przyjal-chrzest
Bp Bronakowski: Pijaństwo to prawdziwa pandemia i źródło dramatu kilkunastu milionów Polaków,"Pijaństwo i uzależnienie od alkoholu to prawdziwa pandemia i źródło dramatu kilku milionów polskich rodzin i kilkunastu milionów Polaków - napisał przewodniczący zespołu KEP ds. Apostolstwa Trzeźwości i Osób Uzależnionych bp Tadeusz Bronakowski.
Od 27 lutego do 5 marca trwać będzie 55. Tydzień Modlitw o Trzeźwość Narodu, w tym roku pod hasłem ""Posłani w pokoju Chrystusa, budujmy trzeźwą i wolną Polskę"".
W przesłaniu przekazanym z tej okazji PAP bp Bronakowski podkreślił, że ""w sytuacji coraz większego zagrożenia nadużywaniem alkoholu i alkoholizmem, a także innymi nałogami, jesteśmy posłani przez Chrystusa, żeby odnawiać i przemieniać na lepsze oblicze naszej ojczyzny, żeby Polska miała oblicze trzeźwego narodu"".
Hierarcha ocenił, że pijaństwo i uzależnienie od alkoholu to ""prawdziwa pandemia i źródło dramatu kilku milionów polskich rodzin i kilkunastu milionów Polaków"".
""Potrzebny jest nasz dobry przykład i nasza modlitwa. Potrzebny jest nasz dar abstynencji i dar abstynencji wielu innych ludzi. Potrzebne jest nasze zaangażowanie na rzecz solidnego wychowania samych siebie i naszych bliskich oraz tych, na których mamy jakiś wpływ. Potrzebne jest aktywne interesowanie się ustawodawstwem i egzekwowaniem obowiązującego prawa z zakresu wychowania w trzeźwości i rozwiązywania problemów alkoholowych"" - zastrzegł.
Bp Bronakowski przypomniał, że okresy odrodzenia narodowego i zrywów patriotycznych zawsze wiązały się ze wzmożoną pracą trzeźwościową, z darem abstynencji ze strony wielu Polaków.
""W okresie odzyskiwania wolności politycznej po rozbiorach Polacy imponowali troską o wolność osobistą. Odnosiliśmy wtedy spektakularne wręcz sukcesy w tym względzie. Średnia spożycia alkoholu na głowę mieszkańca w skali roku wynosiła wtedy niewiele ponad jeden litr. Obecnie to już ponad dziesięć litrów czystego spiritusu na statystycznego Polaka"" - stwierdził.
Zdaniem przewodniczącego zespołu KEP ds. Apostolstwa Trzeźwości i Osób Uzależnionych ""podstawą budowania trzeźwości poszczególnych ludzi i całego narodu jest trzeźwość każdego z nas"". ""Trzeźwość to coś znacznie więcej niż abstynencja czy jedynie rzadkie i minimalne spożywanie alkoholu. Podstawą trzeźwości rozumianej w pogłębiony sposób jest trzeźwy duch i trzeźwe myślenie, a zatem dojrzałość duchowa i mądrość"" - ocenił.
""Kto buduje w sobie trzeźwość w myśleniu i postępowaniu, ten rzeczywiście dba o swoją wolność, a przez to podejmuje coraz mądrzejsze decyzje. Wolność to coś innego niż robienie tego, co chcę. Ludzie uzależnieni są zniewoleni, czyli czynią to, czego już nie chcą i co ich niszczy właśnie dlatego, że wcześniej czynili to, co chcieli, zamiast czynić to, co dobre i mądre"" - dodał.
Bp Bronakowski wyjaśnił, że pierwszym krokiem ku dojrzałej wolności jest zachowywanie Dekalogu, bo ""przykazania Boże chronią nas przed wyrządzaniem krzywdy samemu sobie i bliźnim"".
""Największy stopień wolności osiąga ten człowiek, który ma władzę nad samym sobą: nad swoim ciałem, popędem, emocjami, słabościami, skłonnościami do zła. Jedynie taki człowiek jest w stanie używać wolności w błogosławiony sposób, czyli wyłącznie po to, żeby chronić siebie i innych ludzi przed każdym złem i przed każdym zagrożeniem, w tym przed dramatem pijaństwa i przed tragedią popadania w alkoholizm"" - stwierdził.
Przyznał, że bardzo smuci go to, że coraz więcej nastolatków, a czasem dzieci, sięga po alkohol. ""Smuci także to, że nadal dozwolona jest reklama tej substancji toksycznej i uzależniającej, jaką jest alkohol. Smuci to, że tak często bezkarnie łamane jest w Polsce prawo, które zakazuje sprzedaży alkoholu nieletnim i nietrzeźwym"" - napisał bp Bronakowski.
""Cieszy natomiast to, że jest w Polsce rzesza katolików - świeckich i duchownych, ludzi dobrej woli, którym rzeczywiście leży na sercu ich własny los, los ich bliskich, a także los wszystkich Polaków. Niech każdy z nas będzie w gronie tych szlachetnych osób"" - zaapelował.
Tydzień Modlitw o Trzeźwość Narodu obchodzony jest od 1968 r. i rozpoczyna się w ostatnią niedzielę karnawału. W sierpniu obchodzony jest Miesiąc Trzeźwości.
1",,DODANE 17.02.2022 15:50,PAP,"TAGI:
kościół pap społeczeństwo zdrowie",https://www.gosc.pl/doc/7361913.Bp-Bronakowski-Pijanstwo-to-prawdziwa-pandemia-i-zrodlo-dramatu
W maju sanktuarium na Jasnej Górze poprowadzi modlitwę o ustanie pandemii,"W maju na Jasnej Górze odbędzie się modlitwa za wszystkich zakażonych koronawirusem i chorych na Covid-19. Jasna Góra jest na liście 30 sanktuariów na świecie, które z inicjatywy papieża Franciszka poprowadzą w kolejnych dniach modlitwy o ustanie pandemii.
Listę tych sanktuariów ogłosiła we wtorek Papieska Rada ds. Nowej Ewangelizacji podkreślając, że ten modlitewny ""maraton"" jest ""gorącym pragnieniem"" papieża. Franciszek chce, aby uczestniczyły w nim wszystkie sanktuaria na świecie. Niektórym z nich, także temu w Częstochowie, powierzono zadanie poprowadzenia modlitwy.
Miesiąc modlitw o zakończenie pandemii papież zainauguruje w sobotę 1 maja wieczorem w bazylice Świętego Piotra i zakończy 31 maja w Ogrodach Watykańskich.
W inicjatywie tej wezmą też udział w kolejnych dniach między innymi sanktuaria w Wielkiej Brytanii, Izraelu, we Włoszech, Korei Południowej, Brazylii, Meksyku, na Filipinach, w Argentynie, Irlandii, Belgii, Portugalii, na Malcie, w Indiach, Algierii, Turcji, Australii i Japonii.
Modlitwa z każdego z tych miejsc będzie transmitowana przez watykańskie media codziennie o godz. 18.00 w Polsce.
1",,DODANE 27.04.2021 20:30,PAP,"TAGI:
epidemia kościół pap papież watykan zdrowie",https://www.gosc.pl/doc/6833179.W-maju-sanktuarium-na-Jasnej-Gorze-poprowadzi-modlitwe-o
"Wybitne postaci Kościoła we Francji podpisały ""Manifest z Chartres""","15 wybitnych Francuzów: m.in. biskupów, filozofów, założycieli wspólnot i artystów podpisało ""Manifest z Chartres"", wzywający do włączenia się w zawierzenie przyszłości Francji Bogu, przez ręce Maryi, które nastąpi 17 maja w Chartres. Sygnatariusze manifestu przyznają, że dotychczasowe życie Kościoła nie było wolne od błędów i wyrażają nadzieję, że przyszłość będzie naznaczona ""pandemią łask"".
""Chcemy dokonać aktu całkowitego oddania się w ręce naszego Ojca Niebieskiego, gdyż wiemy, że jest dobry i że kocha przebaczać tym, którzy do Niego powracają; nie mści się, ale podnosi i pociesza"" - czytamy w ""Manifeście z Chartres"", który jest wyrazem wiary i skruchy Kościoła we Francji. Wśród jego sygnatariuszy znajdują się m.in. Daniel Ange, filozof Rémi Brague, Marie-Hélène Mathieu - założycielka wspólnot Wiara i Światło, bp Dominique Rey z diecezji Toulon-Fréjus i biskup Chartres Philippe Christory.
Sygnatariusze manifestu w mocnych słowach przyznają się także do zaniedbań w dotychczasowym życiu wiary. ""Zdajemy sobie sprawę, że nie zawsze szliśmy drogą sprawiedliwości i wiary, że korzystaliśmy z ułatwień, jakie daje konsumpcja, że dostosowaliśmy się do dóbr materialnych, że pokładaliśmy oczekiwania w technologii i jej oddawaliśmy swoje życie, że oszołomił nas zgiełk i rozrywka, że zawarliśmy pakt z tchórzostwem, przyznając, że ataki na życie i godność małżeństwa są teraz nieuniknione, zamykając oczy na miażdżenie ubogich, izolację i cierpienie osób starszych; że nie byliśmy wierni powołaniom, jakie wyznaczył nam Kościół, że zaniedbaliśmy dzielenie się swoją wiarą z tymi sercami, które są głodne i spragnione prawdy"" - piszą.
""Nie chcemy żyć nadal tak, jakby nic się nie stało. Chcemy być wierni wezwaniom, które Bóg kieruje do nas poprzez swoje objawione Słowo, poprzez naszych pasterzy, poprzez swoich świętych, poprzez orędzia Maryi, naszej Matki"" - dodają stanowczo. Wymieniają też konkretne zmiany i postawy, które chcą odtąd wprowadzić w swoje życie, m.in. większe poszanowanie dla Komunii Świętej, uświęcenie niedzieli, pokutny charakter piątku, pełne nauki Kościoła dotyczące czystości i świętości życia.
""Chcemy, aby modlitwa stała się prawdziwą częścią naszego życia, od niej zaczynając i nią kończąc nasze dni. Chcemy uświęcić Dzień Pański, jak najbardziej oddzielić niedzielę od pracy, być wiernymi w niedzielnej Mszy Świętej, nawet za cenę wielkich niedogodności, starać się, aby piątek był prawdziwym dniem pokuty, postu lub przynajmniej znacznego rezygnowania z siebie tego dnia. Będziemy korzystać z otwartych kościołów, aby odwiedzać Pana obecnego w Najświętszym Sakramencie. Chcemy przystępować do Komunii Świętej z większym przygotowaniem i szacunkiem. Odrzucamy kompromisy, w których dotąd byliśmy w stanie żyć, przyjmujemy ze szczerym sercem nauki Kościoła dotyczące czystości przed zawarciem małżeństwa, wierności małżeńskiej, kontroli urodzeń, szacunku dla życia, domagania się sprawiedliwości w relacjach społecznych i w stosunku do przesiedleńców, umiaru w korzystaniu z zasobów naturalnych. Zdając sobie sprawę z naszej słabości, chcemy szerszego i głębszego korzystania z Sakramentu Pojednania, aby wrócić do walki ze złem i nigdy się z nim nie godzić"" - deklarują. Wyrażają też nadzieję, że przyszłość Kościoła może być naznaczona ""pandemią łask"".
""Manifest z Chartres"" ma charakter otwarty i do jego podpisania i przyjęcia jego treści zaproszeni są wszyscy wierzący. Sygnatariusze manifestu zachęcają Francuzów do duchowego, a w miarę możliwości także fizycznego udziału w pielgrzymce do Chartres, która odbędzie się 17 maja i której zwieńczeniem będzie zawierzenie Francji Panu Bogu przez ręce Maryi.
1",,DODANE 04.05.2020 09:55,KAI,,https://www.gosc.pl/doc/6285429.Wybitne-postaci-Kosciola-we-Francji-podpisaly-Manifest-z
Z powodu pandemii koronawirusa papież nie ochrzci niemowląt w Kaplicy Sykstyńskiej,"Z powodu pandemii koronawirusa w tym roku nie odbędzie się tradycyjny chrzest niemowląt w Kaplicy Sykstyńskiej w Niedzielę Chrztu Pańskiego 10 stycznia pod przewodnictwem papieża Franciszka - ogłosił we wtorek Watykan.
W komunikacie przekazanym dziennikarzom watykańskie biuro prasowe podało, że uroczystość została odwołana z powodu sytuacji sanitarnej i w ramach prewencji.
Chrzty odbędą się w poszczególnych parafiach, do których należą rodziny - wyjaśniono.
W uroczystość Objawienia Pańskiego (Trzech Króli) papież odprawi mszę w bazylice Świętego Piotra. W południe zwróci się do wiernych z biblioteki w Pałacu Apostolskim.
Spotkanie na modlitwie Anioł Pański nie odbędzie się na placu Św. Piotra z powodu częściowego lockdownu we Włoszech.
1",,DODANE 05.01.2021 13:23,PAP,"TAGI:
epidemia kościół pap papież watykan zdrowie",https://www.gosc.pl/doc/6677150.Z-powodu-pandemii-koronawirusa-papiez-nie-ochrzci-niemowlat-w
"S. Helen Alford: Większość ludzi nie wie, co robi Kościół","„Tym, co każdy z nas może zrobić w obecnym czasie, gdy doświadczamy skutków pandemii i kryzysu finansowego, jest prowadzenie etycznego, to znaczy dobrego życia” – uważa s. Helen Alford. 4 września Franciszek mianował dominikankę członkiem Papieskiej Akademii Nauk Społecznych. To watykański think tank, którego zadaniem jest prowadzenie dialogu Kościoła ze światem naukowym.
Zagadnienia, które Ojciec Święty postawił przed grupą naukowców, to m.in. poszukiwanie odpowiedzi na pytanie, jak zrestrukturyzować gospodarkę po pandemii i jak rozwiązać takie problemy jak:niesprawiedliwość społeczna, wykluczenie i brak odpowiedzialności za środowisko naturalne.
Zdaniem siostry Helen Alford należy rozpocząć od etyki. Będzie to temat, którym Papieska Akademia Nauk Społecznych zajmie się już w połowie października, podczas zgromadzenia, w trakcie którego naukowcy z całego świata będą zastanawiać się nad ożywieniem gospodarczym w okresie postpandemicznym. „Wierzę, że będę w stanie wnieść istotny wkład w te rozważania, także dzięki cennej tradycji intelektualnej zakonu dominikańskiego” – powiedziała s. Helen Alfrod.
Zdaniem dominikanki do naprawy świata ekonomii po pandemii konieczna jest wizja gospodarki zgodnej z ludzkimi celami. „W tej kwestii poczyniliśmy postępy. Świadczy o tym powszechna społeczna odpowiedzialność biznesu. Chodzi o to, aby przedsiębiorstwa i podmioty gospodarcze uwzględniały aspekty społeczne, czyli równowagę między życiem zawodowym a prywatnym, aby widziały pracowników nie tylko jako trybiki w wielkiej maszynie do zarabiania, ale także jako członków rodziny. Nauka społeczna Kościoła jest przekonana, że człowiek może być umieszczony w centrum, nawet jeśli czasami wydaje się to celem nieosiągalnym” – wyjaśnia siostra Alford.
Bardzo ważnym zadaniem Papieskiej Akademii Nauk Społecznych jest także informowanie członków Kościoła i szerszej opinii publicznej o działaniach tej wspólnoty na całym świecie. „To bardzo pomogłoby tym wszystkim kościelnym inicjatywom, które pozostają nieznane, a przez to mniej efektywne” – mówi s. Helen Alford.
„Myślę, że bardzo praktyczną rzeczą mogłoby być publikowanie większej ilości danych na temat Kościoła katolickiego. Papieska Akademia Nauk Społecznych ma kompetencje, aby być liderem w tej dziedzinie. To ważne, bo większość ludzi nie wie, co Kościół robi. Nie mają pojęcia o skali działań podejmowanych w celu opieki nad osobami chorymi na AIDS. Nie wiedzą, co robi, aby przeciwstawić się handlowi ludźmi, ani o ogromnym wypływie, jaki ma na całe społeczeństwa poprzez edukację. W wielu krajach, gdzie członkowie Kościoła stanowią mniejszość, i tak ma on potężny wpływ właśnie przez szkolnictwo – wyjaśnia s. Helen Alford. – Podobnie jest z opieką zdrowotną. Ludzie nie mają pojęcia o roli Kościoła w tej dziedzinie. Wobec tego uważam, że powinniśmy zacząć publikować jak najwięcej danych na ten temat. Myślę, że będzie to bardzo pomocne dla ludzi, aby zrozumieli, co dzieje się dziś w świecie i co robi Kościół.""
Siostra Helen Alford zajmuje się ekonomią i etyką oraz ich wzajemnymi relacjami. Obecnie jest prorektorem Papieskiego Uniwersytetu św. Tomasza w Rzymie (Angelicum). Jest także konsultantką Papieskiej Rady Sprawiedliwości i Pokoju oraz autorką licznych publikacji z zakresu teorii zarządzania i społecznej odpowiedzialności biznesu. Obecnie Papieska Akademia Nauk Społecznych liczy 23 członków, z możliwością rozszerzenia do 40.
1",,DODANE 14.09.2020 15:13,VATICANNEWS.VA,,https://www.gosc.pl/doc/6519929.S-Helen-Alford-Wiekszosc-ludzi-nie-wie-co-robi-Kosciol
Odmrażanie Kościoła,"Koronawirus stał się wyzwaniem dla duszpasterstwa. Sprawa nie dotyczy tylko frekwencji na Mszach św.
Zamrażanie przyszło dość łatwo i szybko oraz – moim zdaniem – było decyzją konieczną. Przede wszystkim dlatego, by chronić wiernych przed zarażeniami. Zapewne jakimś motywem było również to, by zapobiec oskarżeniom ze strony określonych środowisk o to, że gdy wszyscy walczą z epidemią, kościoły są miejscem, gdzie zakażenie znajduje świetne miejsca do namnażania i znajdowania kolejnych ofiar, a w efekcie powiększania pandemii w kraju.
Ale teraz przychodzi czas odmrażania. Czy mamy plan? Osobiście nie mam gotowych recept i nie czuję się na tyle wielki i mądry, by pouczać. Raczej stawiam pytania, na które powinniśmy znaleźć odpowiedzi. Rozmawiałem dziś z duszpasterzem, który odbył rozmowę ze swym parafianinem. Starszy mężczyzna, gdy do kościoła może przychodzić więcej osób, chce już wrócić do kościoła i nie korzystać tylko z transmisji Mszy św. Ale opór stawia rodzina. „Masz nie tylko dzieci, ale też wnuki. Chcesz je narażać?” – pytają go członkowie rodziny. Jak przywracać dawną frekwencję, zachowując obowiązujące przepisy?
Szkolna katecheza odmrozi się razem z przywróceniem zajęć szkolnych. Ale jak odmrażać młodzieżowe kościelne grupy, działające przy parafiach? Jak bezpiecznie odmrażać schole, które zaśpiewają podczas liturgii? Jak odmrażać parafialne chóry? Wszystko wskazuje na to, że w te wakacje zabraknie turnusów rekolekcji Ruchu Światło-Życie. Zapewne nie będzie parafialnych obozów, turnusów Katolickiego Stowarzyszenia Młodzieży. Jak tych młodych, tak bardzo wartościowych i wspaniałych ludzi, zachęcić do pozostania blisko parafii i życia kościelnego? Na jak długo wystarczą internetowe nabożeństwa, spotkania w grupach online?
Czy w tym roku powędrujemy w sierpniu na Jasną Górę? Gdy czytałem dawne relacje o pielgrzymowaniu do Częstochowy wbrew władzom zaborców czy okupantów, nigdy nie pomyślałem, że w moim życiu przyjdzie czas, że zorganizowane pielgrzymowanie po prostu się nie odbędzie. Ale jestem jakoś pewien, że pielgrzymi pójdą. Zapewne wybiorą się prywatnie. Nie będzie ich wielu. Nie będzie tub, zorganizowanych grup, całego zaplecza. Ale dotrą na Jasną Górę. Jednakże, jak w przyszłości odmrażać pielgrzymki w tysiącach pątników?
Koronawirus stał się wyzwaniem dla duszpasterstwa. Sprawa nie dotyczy tylko frekwencji na Mszach św. Te są bardzo ważne. Moim zdaniem są punktem wyjścia dla odrodzenia duszpasterstwa. Ale co z odpowiedzią na pytanie, jak odradzać wszystko inne, a tutaj także sięganie po kościelne czasopisma. Teologia pastoralna, ważna dziedzina teoretycznej refleksji o duszpasterstwie, znalazła nowe pole do badań. Ale badania zwykle zajmują dużo czasu. Czasu nie ma wiele, po prostu go brak. Trzeba szybkiego współdziałania specjalistów-teoretyków z praktykami-duszpasterzami. Trzeba szybkich odpowiedzi na pytanie o to, jak odmrażać Kościół.
  1
OCEŃ TEN ARTYKUŁ
1 2 3 4 5",KS. ZBIGNIEW NIEMIRSKI,DODANE 28.04.2020 14:44,,,https://www.gosc.pl/doc/6278787.Odmrazanie-Kosciola
Anglia: Kościoły otwarte od 2 grudnia,"Od 2 grudnia w kościołach na Wyspach Brytyjskich znowu mogą być odprawiane Msze Święte z udziałem wiernych. W ogólnym zarysie nastąpił powrót do reguł wspólnotowej modlitwy, które obowiązywały przed wprowadzeniem 5 listopada drugiego lockdownu.
W zależności od stopnia zainfekowania wirusem Wielką Brytanię podzielono na trzy poziomy, dlatego dostęp do Eucharystii czy poszczególnych sakramentów w różnych miejscach kraju może wyglądać inaczej. Niezależnie jednak od poziomu zaawansowania pandemii Eucharystia może być sprawowana z udziałem wiernych. Rząd zaleca zapoznanie się ze szczegółami obostrzeń, obowiązujących na danym terenie, bo w zależności od tego, na jakim poziomie znajduje się dany obszar, mogą obowiązywać w nim różne zasady.
W kościołach obowiązuje limit uczestników Mszy, nie jest to jednak liczba stała. Wyznacza ją wielkość dostępnej przestrzeni i konieczność zachowania dwumetrowego dystansu między ludźmi, z wyjątkiem członków rodzin. Nadal wymagana jest obecność stewardów, czyli wolontariuszy, którzy pilnują przestrzegania reguł uczestniczenia w Eucharystii. Mniejsze kościoły przeważnie decydują się wprowadzić konieczność rezerwacji miejsca, aby mieć pewność, że nie zostaną naruszone zasady zachowania bezpiecznego dystansu. Modlić można się wyłącznie w wyznaczonej do tego przestrzeni, nadal obowiązuje konieczność założenia podczas Mszy maseczki i nakaz dezynfekcji rąk. Komunia Święta udzielana będzie wyłącznie na rękę.
Ścisłe reguły obecności dotyczą takich nabożeństw jak śluby czy pogrzeby. Przykładowo w Bristolu, który znajduje się w regionie trzeciego, czyli największego stopnia ryzyka, liczba gości ceremonii zaślubin nie może przekroczyć 15 osób, a liczba uczestników nabożeństwa pogrzebowego to nie więcej niż 30.
1",ELŻBIETA SOBOLEWSKA-FARBOTKO,DODANE 03.12.2020 06:50,VATICANNEWS.VA,"TAGI:
anglia kościoły msza pandemia koronawirusa wierni",https://www.gosc.pl/doc/6636182.Anglia-Koscioly-otwarte-od-2-grudnia
Nie sądzę,"Czy to dobrze, że tuż przed ich śmiercią usłyszeliśmy o nałożonych na nich karach? Wierzę, że tak. Rok 2020 zapamiętamy nie tylko jako rok pandemii, ale i początku wewnętrznego oczyszczenia w łonie Kościoła.
Boli. Ale to dobrze, że rok 2020 zapamiętamy nie tylko jako rok pandemicznych obostrzeń, lekcji online i spacerów w maseczkach, ale i początku realnego wewnętrznego oczyszczenia w łonie polskiego Kościoła. Trzeba mieć złe intencje, by pisać, że Kościół wciąż nabiera wody w usta i nie poddaje się oczyszczeniu.

To początek długiego bolesnego procesu. Jasne, będą „straty w ludziach”, bo wielu wiernych nie zrozumie, że słowa „Kościół” i „grzech” od dwóch tysięcy lat stanowią naczynia połączone. Po jasnych watykańskich decyzjach związanych z kurią w Kaliszu i rozpoczęciu procesu kanonicznego abp. Leszka Sławoja Głódzia Watykan podjął jednoznaczne decyzje dyscyplinarne wobec kard. Henryka Gulbinowicza.

Dziś kard. Gulbinowicz zmarł. Czy to dobrze, że tuż przed jego śmiercią usłyszeliśmy o zakazie uczestniczenia w jakiejkolwiek celebracji lub spotkaniu publicznym, używania insygniów biskupich, pozbawieniu prawa do nabożeństwa pogrzebowego w katedrze? Wierzę, że tak.

Cztery dni temu zmarł budowniczy bazyliki w Licheniu ks. Eugeniusz Makulski. Ten sam, który stał się jednym z negatywnych bohaterów filmu braci Sekielskich i zbudował sobie pomnik, który marianie musieli później zasłaniać.

Jestem spokojny o Kościół, który poddaje się oczyszczeniu. Boję się, gdy ucieka od odpowiedzialności. „Straszną rzeczą – mówi Biblia – jest wpaść w ręce Boga żywego”. Ponieważ to operacja na otwartej ranie, łatwo w niej o skrajne emocje. „Panie, czy chcesz, a powiemy, żeby ogień spadł z nieba i zniszczył ich? Lecz On odwróciwszy się zabronił im"". Wciąż wraca do mnie to słowo. Podobnie jak przestroga Jezusa: „Nie sądźcie, a nie będziecie sądzeni”. Nie, nie oznacza to ucieczki przed prawną odpowiedzialnością. Chodzi jedynie o postawę serca, które sąd pozostawia Bogu.

+ Wieczny odpoczynek racz im dać, Panie.
  1
OCEŃ TEN ARTYKUŁ
1 2 3 4 5",MARCIN JAKIMOWICZ,DODANE 16.11.2020 12:45,,,https://www.gosc.pl/doc/6615336.Nie-sadze
"Bp Kamiński: choroba, cierpienie, pandemia - to konkretny człowiek, któremu trzeba służyć","W ramach obchodów 29. Światowego Dnia Chorego, który przypada 11 lutego, bp Kamiński przewodniczył mszy św. w bazylice Świętego Krzyża w Warszawie.
""Przychodzi nam przeżywać ten dzień w czasie trudnym, kiedy cały świat przeżywa pandemię, wirus COVID-19 zbiera tragiczne żniwo. Tym bardziej powinniśmy skierować nasze myśli ku Bogu i przez pośrednictwo Matki Bożej prosić o potrzebne moce"" - powiedział w homilii bp Kamiński.
Nawiązując do papieskiego orędzia na ten dzień, zatytułowanego w tym roku ""Jeden jest wasz Nauczyciel, a wy wszyscy braćmi jesteście"", hierarcha podkreślił, że tylko w świetle wiary można zrozumieć sens cierpienia. ""Jedynie w Chrystusie cierpiącym i ukrzyżowanym odnajdujemy prawdę o cierpieniu, zyskujemy siły do zniesienia cierpienia i to, że cierpienie może być owocne"" - powiedział biskup.
Zaznaczył, że choroba, cierpienie, pandemia, ""nie są to pojęcia abstrakcyjne"". ""To konkretny człowiek, któremu trzeba służyć, być z nim solidarnym, przez bliskość cielesną i duchową nieść wsparcie, pocieszenie, ulgę, nadzieję"" - wskazał bp Kamiński.
Zwrócił uwagę, że ""bardzo wielu chorych doświadczyło w czasie pandemii sporego ograniczenia w dostępie do sakramentów pokuty i eucharystii. Niemożliwość dowolnego przemieszczania się kapelanów po oddziałach szpitalnych sprawia, że wiele osób chorych bardzo przeżyło trudny czas bez tego wyjątkowego wsparcia. To przypomniało nam o potrzebie większej troski o życie sakramentalne, kiedy jesteśmy zdrowi i mamy możliwości"" - powiedział hierarcha. ""Nie lekceważmy i nie pozostawiajmy tak ważnych spraw na nieokreślony czas"" - zaapelował. Wspomniał też o potrzebie łączenia służby i modlitwy.
""Doznajemy dzisiaj bardzo odczuwalnego przerostu działania nad wszelką inną potrzebą człowieka. Towarzyszy temu przyspieszone tempo codziennego życia, zauważamy ciągły brak czasu dla siebie i innych, pojawiają się dość uciążliwe choroby cywilizacyjne. Cierpi na tym bardzo życie wspólnotowe, szczególnie we wspólnocie małżeńskiej i rodzinnej"" - zauważył.
Wskazał, że czas pandemii pokazał z jednej strony braki w tym, co jest udzielaniem pomocy choremu, z drugiej - poświęcenie bardzo wielu pracowników służby zdrowia, wolontariuszy, kapłanów, osób życia konsekrowanego. ""Bardziej rozumiemy, że zdrowie jest podstawowym dobrem wspólnym"" - zauważył przewodniczący Zespołu Konferencji Episkopatu Polski ds. Duszpasterstwa Służby Zdrowia.
Podziękował także ""wszystkim duszpasterzom i osobom świeckim, którzy na różny sposób w dobie pandemii zadbali o przekaz treści religijnych: transmisje mszy św., nabożeństw, konferencji i rozważań Słowa Bożego"". Wymienił m.in Polskie Towarzystwo Opieki Duchowej w Medycynie.
Zwracając się do chorych, bp Kamiński poprosił ich, by ""odpowiednio wykorzystali dar cierpienia"". ""Z serca proszę, abyście wspierali waszą modlitwą i cierpieniem Kościół Chrystusowy, naszą Ojczyznę, upraszali łaski dla podejmujących się odpowiedzialności za wyprowadzenie nas z pandemii. Nie może zmarnować się żaden trud i sposobność trwania na modlitwie. Zagospodarujcie to dobrze. Wszyscy was potrzebują, jako szczególnych apostołów Pana Jezusa"" - wskazał biskup.
Liturgię koncelebrował Krajowy Duszpasterz Służby Zdrowia ks. Arkadiusz Zawistowski.
Światowy Dzień Chorego został ustanowiony w 1992 r. przez papieża Jana Pawła II a obchodzony jest, co roku 11 lutego w liturgiczne wspomnienie Matki Bożej z Lourdes.
1",,DODANE 07.02.2021 11:06,PAP,"TAGI:
epidemia kościół pap zdrowie święto",https://www.gosc.pl/doc/6722233.Bp-Kaminski-choroba-cierpienie-pandemia-to-konkretny-czlowiek
Wybór należy do ciebie,"Do ogłoszonego piątego stopnia zagrożenia pandemią można dodać stopień szósty – machnięcie ręką
Zwykle w niedzielę wieczorem siadam do klawiatury komputera, by napisać felieton do „Gościa”. I chociaż Czytelnicy zastanawiają się, skąd biorę tyle pomysłów, prawda jest dużo bardziej prozaiczna. Po prostu w niedzielę sięgam najpierw po telefon i wydzwaniam do rodziny i znajomych, pytając ich o sugestie. Muszę od razu odsiać niektóre z nich, bo pewien mój przyjaciel ustawicznie radzi, żebym zaatakował Kościół i Papieża osobiście, ponieważ zbyt mało przeprasza wszystkich dookoła. Odnoszę wrażenie, że jest akurat odwrotnie, więc nie korzystam z sugestii.

Nie zrywam przyjaźni, bo odrobina krytyki wyzwala reakcje odpornościowe, a więc per saldo wychodzi na zdrowie. Pewien młody człowiek radził mi dzisiaj, abym dał odpór palaczom i potępił nałóg palenia tytoniu. Odparłem, że jest to bardzo poprawne politycznie, a więc nie nadaje się na temat felietonu. Zresztą żal mi palaczy, których goni się zewsząd i prześladuje za pomocą antyreklamy na paczkach papierosów. Nawiasem mówiąc, nie wiem, czy ktoś zadał sobie trud przestudiowania tych perełek poezji zaangażowanej. Ciekaw jestem, ile płacą za hasło? I do kogo trzeba się zgłosić, by tekst zarejestrować? Bo może udałoby się wymyślić coś oprócz zagrożenia impotencją lub szkodliwości w okresie karmienia piersią czy nieuchronności raka płuc?

Podobno mężczyźni kupujący papierosy, jeśli się zorientują, że na danej paczce jest ostrzeżenie przed impotencją, to natychmiast proszą o inną, najlepiej o taką z karmieniem niemowląt. A gdyby tak do ostrzeżeń dopisać świńską grypę? To znaczy, przepraszam, wirusa A H1N1? Moja korespondentka z USA zawiadomiła, że dostała maila od znajomych ze zdjęciem ilustrującym prawdziwą przyczynę tej zarazy: zdjęcie przedstawia dziecko całujące się ze świnką! Czy od całowania daleko do palenia? Oczywiście, że nie, chociaż całowanie jest jednak przyjemniejsze (a przez to bardziej zdradliwe). Jakakolwiek byłaby przyczyna świńskiej grypy, jest to jeszcze jedna choroba „przereklamowana”.

Chyba pisałem o tym jakiś rok temu przy okazji straszenia epidemią grypy ptasiej: na zwykłą grypę umiera co roku znacznie, znacznie więcej osób niż na osławione „pandemie”. Niedawno ktoś napisał, nawiązując do ogłoszonego piątego stopnia zagrożenia: stopień szósty – machnięcie ręką. Bardzo mi się to spodobało. O czym by tu jeszcze? O polityce? Nie mam słów, po prostu wydarzenia polityczne przekraczają moją percepcję. O co chodzi Wałęsie z Libertasem? Bóg jeden raczy wiedzieć. W takim razie felietonista nawet nie powinien zgadywać.
1
OCEŃ TEN ARTYKUŁ
1 2 3 4 5","MACIEJ SABLIK, MATEMATYK, DZIEKAN WYDZIAŁU MATEMATYKI, FIZYKI I CHEMII NA UNIWERSYTECIE ŚLĄSKIM",DODANE 24.05.2009 20:59,GN 21/2009,,https://www.gosc.pl/doc/766619.Wybor-nalezy-do-ciebie
"Włoskie MSW: Do kościoła można iść tylko przy okazji wyjścia do pracy, do sklepu i apteki","We Włoszech w czasach pandemii koronawirusa do kościoła można chodzić tylko przy okazji wyjścia do pracy lub na zakupy czy do apteki - takie zalecenie wydało MSW. Wyjaśniło, że chodzi o to, by maksymalnie ograniczyć przemieszczanie się.
W nocie wysłanej do Konferencji Episkopatu Włoch ministerstwo spraw wewnętrznych zapewniło, że osoby, które chcą iść do kościoła, mogą to zrobić, bo ""nie jest przewidziane zamknięcie"" świątyń.
Resort wyjaśnił jednak, że aby ograniczyć wychodzenie z domu ""konieczne jest to, by przyjście do kościoła następowało wyłącznie przy okazji przemieszczania się z powodów uzasadnionych pracą lub koniecznymi sytuacjami"". To zaś oznacza, wyjaśniono, że do kościoła w okresie zakazu wychodzenia z domu bez ważnych powodów można iść po drodze do pracy, sklepu czy apteki lub wracając z tych miejsc.
Wiele kościołów we Włoszech jest otwartych. Nie odprawiane są w nich msze.
1",,DODANE 29.03.2020 10:19,PAP,"TAGI:
epidemia kościół pap włochy zdrowie",https://www.gosc.pl/doc/6234509.Wloskie-MSW-Do-kosciola-mozna-isc-tylko-przy-okazji-wyjscia-do
"Abp Farrell: Potrzebujemy dobrej liturgii, ona kształtuje ludzi","Kościół w Irlandii czeka misyjna transformacja – zapowiada nowy arcybiskup Dublina abp Dermot Farrell. Przyznaje on, że jego ojczyzna przeżywa trudne chwile ze względu na pandemię. Kościół chciałby być w tych dniach blisko cierpiących i umierających, ale często nie może. Zakazane są odwiedziny w domach, nie można sprawować Mszy z ludem.
Rozmawiając z Radiem Watykańskim o priorytetach swej pasterskiej posługi, abp Farrel wskazuje przede wszystkim na ewangelizację i odnowę parafii, aby były one miejscem, gdzie można doświadczyć żywej wiary.
""Ważne jest, aby ludzie, którzy przyjdą do kościoła, mogli tam doświadczyć dobrej liturgii. Liturgia ma bowiem formacyjną moc. Kształtuje ludzi. Dobra liturgia może niekiedy zrobić dużo więcej niż dobre rozmowy. W liturgię są bowiem zaangażowane różne zmysły. Słuchamy Słowa Bożego, dobrej muzyki liturgicznej, patrzymy na starannie przygotowane szaty liturgiczne. Dobra liturgia dociera do ludzi - powiedział Radiu Watykańskiemu abp Dermot Farrell. - Wiem to z mojej pracy na parafii. Widzimy to na przykład w sytuacji, kiedy ludzie powracają do kościoła po jakimś tragicznym wydarzeniu, śmierci młodego człowieka, gdy kogoś opłakują. Liturgia ma w sobie moc, która niesie ludzi przez te trudne chwile żałoby i smutku. Ale oczywiście potrzebujemy też nowych powołań. Jakby nie było do sprawowania sakramentów, Eucharystii, spowiedzi czy namaszczenia chorych, potrzebujemy księży"".
1",KRZYSZTOF BRONK,DODANE 06.02.2021 11:10,VATICANNEWS.VA,"TAGI:
abp farrell eucharystia irlandia koronawirus",https://www.gosc.pl/doc/6720820.Abp-Farrell-Potrzebujemy-dobrej-liturgii-ona-ksztaltuje-ludzi
"""Podczas pandemii kapelani byli często jedynymi osobami, z którymi chorzy mogli porozmawiać""","W czasie pandemii kapelani byli często jedynymi osobami, z którymi chorzy mogli porozmawiać - powiedział PAP Krajowy Duszpasterz Służby Zdrowia ks. Arkadiusz Zawistowski. Dodał, że w pierwszych miesiącach ważną rolę odegrali także wolontariusze, którzy wspierali personel medyczny w czynnościach pielęgnacyjnych.
Kościół katolicki 11 lutego obchodzi Światowy Dzień Chorego. W tym roku towarzyszą mu słowa zaczerpnięte z Ewangelii św. Łukasza: ""Bądźcie miłosierni, jak Ojciec wasz jest miłosierny"".
W specjalnym orędziu na ten dzień papież Franciszek zwrócił uwagę, że ""chory jest zawsze ważniejszy od choroby"" i ""trzeba wsłuchać się w głos pacjenta, jego lęki i obawy"". ""Nawet wtedy, gdy nie można wyleczyć, zawsze można otoczyć opieką, zawsze można pocieszyć, zawsze można sprawić, by pacjent poczuł bliskość, która świadczy o zainteresowaniu osobą bardziej, niż jej chorobą"" - wskazał papież.
Krajowy Duszpasterz Służby Zdrowia ks. Arkadiusz powiedział PAP, że zakres działania kapelanów w dużej mierze uzależniony jest od dyrekcji poszczególnych szpitali, Domów Pomocy Społecznej i hospicjów.
Stwierdził, że związane z pandemią obostrzenia ograniczyły możliwości duszpasterskiego posługiwania. ""Ze względu na sytuację pandemiczną większość odwiedzin u chorych ma obecnie charakter krótkiego spotkania, podczas którego ma miejsce rozmowa, modlitwa i udzielanie sakramentów świętych. W niektórych placówkach kapelani przychodzą do chorego tylko na jego wezwanie bądź prośbę rodziny, w innych - regularnie, według ustalonego harmonogramu"" - wyjaśnił ks. Zawistowski.
Krajowy Duszpasterz Służby Zdrowia przyznał, że czas pandemii wymusił na kapelanach elastyczność i kreatywność. ""Z powodu reżimu sanitarnego na oddziałach covidowych księża noszą kombinezony, a sakramentu komunii św. i namaszczenia chorych udzielają w rękawiczkach. Chcąc być rozpoznawalni, noszą zawsze jakąś oznakę religijną"" - powiedział. Dodał, że ""w czasie pandemii więcej jest modlitwy za chorych w kaplicach"".
Przyznał, że obostrzenia pandemiczne spowodowały, że pacjenci pozbawieni są możliwości odwiedzin bliskich, co przekłada się często na ich kondycję psychiczną i duchową.
""Obecność w szpitalu zawsze budzi w chorym lęk, poczucie bezradności, zwłaszcza, jeśli nie może chodzić lub jego stan jest ciężki. Wcześniej pacjenci mieli wsparcie personelu medycznego i rodziny. W tej chwili pozostaje im tylko personel i kapelani. Osoby przykute do łóżka doświadczają więc silniejszego lęku i osamotnienia. Niekiedy jesteśmy jedynymi osobami, z którymi chorzy mogą porozmawiać, w związku z tym nasza obecność jest dla wielu znakiem nadziei"" - powiedział ks. Zawistowski.
Krajowy Duszpasterz Służby Zdrowia przyznał, że w czasie pandemii zdarzały się przypadki nagłych nawróceń, szczególnie w szpitalach covidowych. Wspomniał np. o sytuacjach, kiedy osoby chore decydowały się na uregulowanie sakramentalne swojego związku małżeńskiego.
Zwrócił uwagę, że w pierwszych miesiącach pandemii, kiedy w wielu placówkach medycznych brakowało personelu, ważną rolę odegrali przeszkoleni wolontariusze, którzy podejmowali czynności pielęgnacyjne, higieniczne, pomagali karmić pacjentów, rozmawiali z chorymi, pocieszali ich.
Dodał, że ""istnieją placówki medyczne, w których nadzwyczajni szafarze są zatrudnieni jako wolontariusze i wspierają kapelanów w posłudze chorym"".
Przypadający we wspomnienie Matki Bożej z Lourdes Światowy Dzień Chorego został ustanowiony w 1992 r. przez papieża Jana Pawła II. Jego celem jest dostrzeżenie osób, które cierpią na duszy i na ciele oraz modlitwa za chorych i personel medyczny. (PAP)
Autor: Magdalena Gronek
mgw/ mir/
1",,DODANE 11.02.2022 07:05,PAP,"TAGI:
epidemia kapelani kościół pap społeczeństwo zdrowie święto",https://www.gosc.pl/doc/7352072.Podczas-pandemii-kapelani-byli-czesto-jedynymi-osobami-z
Kościół na kliknięcie,"Czy jesteśmy gotowi na Kościół, który ludzie „znajdą sobie” w Internecie?
Po ustaniu pandemii część wiernych zostanie już w sieci. Czy nam się to podoba, czy nie. – W Kościele na pewno zmieni się to, co zmieniło się po epidemii „czarnej śmierci” w połowie XIV wieku, kiedy mocno rozwinęła się indywidualna pobożność – mówił mi wczoraj o. Tomasz Gałuszka OP. – Wraz ze śmiercią ogromnej ilości duchowieństwa i przez wieloletni brak dostępu do sakramentów, ludzie zaczęli szukać bezpośrednich form kontaktu z Bogiem. Wierni chcieli być blisko, niejako fizycznie, sami z Bogiem, bez pośredników, których zabrakło. Obecnie, kiedy bardzo wielu ludzi przez wiele tygodni będzie bez sakramentów, bez fizycznej bliskości ze wspólnotą Kościoła, wytworzy się coś podobnego. Część osób, która uczestniczy duchowo w liturgii za pomocą Internetu, już w tym Internecie zostanie, w nowej rzeczywistości parafii, która będzie parafią wirtualną – mówi dominikanin z Krakowa (więcej za tydzień w GN). 
I wbrew pozorom jesteśmy do tego całkiem nieźle przygotowani… przynajmniej technicznie i treściowo – bo mentalnie zapewne będzie nieco trudniej pogodzić się z tym, że nagle jakaś część ludzi zacznie uczestniczyć w liturgii wyłącznie za pomocą Internetu. Jednak przynajmniej od strony nauczania jesteśmy na to zjawisko przygotowani ze względu na całą masę inicjatyw, videoblogów, konferencji, które od lat można śledzić w polskim Internecie.
Nie wiem, czy to dobrze, czy źle. Jest jasne, że dla tych, którzy cały czas czują silną więź z Kościołem, czymś naturalnym będzie powrót do fizycznego uczestnictwa w liturgii, życiu parafialnym i wspólnotowym. Ba, wspólnoty okażą się jeszcze większą siłą Kościoła niż dotąd. Ale dla tych, którzy dopiero teraz być może po raz pierwszy odkryją Eucharystię dzięki trwającej jej gigantycznej promocji (bo czym innym jest zalew transmisji z setek parafii), transmisje on-line pozostaną jedyną formą uczestnictwa. O. Gałuszka dodaje: – Powstanie nowa forma Kościoła, wspólnoty, która będzie wspólnotą wirtualną i to będzie coś więcej niż tylko „oglądacze filmików” – to będą ludzie, którzy nauczą się m.in. głębokiego przeżywania Komunii duchowej. To są rzeczy dla nas nowe, ale Bóg ciągle szuka nowych dróg dotarcia do człowieka. A dzisiejszy człowiek ma komórkę w ręce i monitor przed oczami. To będzie Kościół, który ludzie „sobie znajdą” w Internecie. 
  1
OCEŃ ARTYKUŁ",JACEK DZIEDZINA,DODANE 27.03.2020 17:10,,,https://www.gosc.pl/doc/6233250.Kosciol-na-klikniecie
"Papież: Pandemia ukazała to, co najlepsze i najgorsze w narodach i ludziach","""Pandemia ukazała to, co najlepsze i co najgorsze w naszych narodach i w każdej osobie"" - powiedział papież Franciszek w przesłaniu do uczestników seminarium na temat tego kryzysu w Ameryce Łacińskiej. Przestrzegał przed jego instrumentalnym wykorzystywaniem.
W wystąpieniu, rozpowszechnionym przez Watykan, papież podkreślił: ""Teraz bardziej niż kiedykolwiek konieczne jest uświadomienie sobie naszej wspólnej przynależności"".
""Wirus przypomina nam o tym, że najlepszym sposobem troski o nas jest to, by nauczyć się troszczyć się i chronić to, co mamy obok siebie"" - mówił Franciszek. Wskazał, że chodzi o ""świadomość dzielnicy, narodu, regionu, wspólnego domu"".
Zdaniem papieża obecny kryzys pandemii jest też okazją do tego, by zbudować ""nową cywilizację"", opartą na braterstwie i nadziei, dobru i miłości.
Apelował o solidarność jako ""przejaw sprawiedliwości"".
Franciszek przestrzegał przed wykorzystywaniem tego ciężkiego kryzysu jako ""narzędzia o charakterze wyborczym i społecznym"".
Przypomniał, że najwyższą cenę w pandemii płacą najubożsi.
Jak stwierdził, cechą wyróżniającą rządzących musi być troska o dobro wspólne, a nie oddawanie go na służbę własnym interesom.
""Wszyscy znamy dynamikę korupcji, która idzie w tym kierunku. To odnosi się też do mężczyzn i kobiet Kościoła, bo ta wewnętrzna kościelna jest prawdziwym trądem, który zaraża i zabija Ewangelię"" - dodał papież.
1",,DODANE 20.11.2020 07:42,PAP,"TAGI:
ameryka łacińska epidemia kościół pap papież watykan zdrowie",https://www.gosc.pl/doc/6620014.Papiez-Pandemia-ukazala-to-co-najlepsze-i-najgorsze-w-narodach
Papież popiera apel ONZ o globalne zawieszenie broni w związku z pandemią,"Papież Franciszek poparł apel Rady Bezpieczeństwa ONZ o natychmiastowe globalne zawieszenie broni w związku z pandemią. Podczas spotkania z wiernymi w niedzielę podkreślił, że umożliwiłoby to dostarczenie pomocy humanitarnej na tereny konfliktów na świecie.
Zwracając się do wiernych zebranych na placu Świętego Piotra na modlitwie Anioł Pański, papież przypomniał, że w kończącym się tygodniu RB ONZ przyjęła rezolucję w sprawie kroków, które należy podjąć, by stawić czoło ""katastrofalnym konsekwencjom Covid-19"", zwłaszcza na terenach konfliktów.
Franciszek uznał za ""godny pochwały"" apel o globalne i natychmiastowe zawieszenie broni. Zaznaczył, że ""umożliwiłoby to pokój i bezpieczeństwo niezbędne dla zapewnienia pomocy humanitarnej, tak pilnie potrzebnej"".
""Pragnę, aby taka decyzja została wprowadzona w życie skutecznie i szybko dla dobra cierpiących osób. Oby ta rezolucja Rady Bezpieczeństwa mogła stać się pierwszym odważnym krokiem ku przyszłości w duchu pokoju"" - wzywał Franciszek.
Zwrócił się też m.in. do Polaków. ""Serdecznie witam wszystkich was, rzymian i pielgrzymów z różnych krajów. Szczególnie pozdrawiam Polaków - witajcie - i błogosławię wielką pielgrzymkę Rodziny Radia Maryja do Sanktuarium w Częstochowie, która odbędzie się w przyszłą sobotę, w stulecie urodzin świętego Jana Pawła II pod hasłem +Wszystko postawiłem na Maryję+. Błogosławię tej pielgrzymce"" - powiedział papież.
W rozważaniach przed modlitwą zaznaczył, że przesłanie Jezusa skierowane jest w obronie ubogich i ich godności w ""świecie, który szczyci się bogactwem i tym, że jest potężny"". ""Widzimy to każdego dnia, jak godność ta jest deptana"" - zauważył Franciszek.
  1",,DODANE 05.07.2020 12:57,PAP,"TAGI:
dyplomacja kościół onz organizacje pap papież watykan wojna",https://www.gosc.pl/doc/6393541.Papiez-popiera-apel-ONZ-o-globalne-zawieszenie-broni-w-zwiazku
Noc Świętych z bł. Matką Różą Czacką,"Po ubiegłorocznej przerwie spowodowanej pandemią w gnieźnieńskim kościele garnizonowym ponownie odbyła się Noc Świętych. Tym razem na patronkę i przewodniczkę czuwania wybrano bł. Matkę Różę Czacką, „kobietę, która sama nie widząc, pomagała zobaczyć innym to, co niewidzialne”.
 Znała pięć języków - francuski, angielski, niemiecki, ukraiński i łacinę. Jak wszystkie młode arystokratki odebrała gruntowne wykształcenie. Jeździła konno, podróżowała za granicę, miała doskonałych słuch - dobrze śpiewała i grała na fortepianie. Nieobce jej były również tajniki gospodarowania i ogrodnictwa. W wieku 18 lat spadła z konia, co spowodowało odklejenie się siatkówek. Słaby dotąd wzrok - mimo starań lekarzy - zupełnie utraciła.
„Niechaj pani nie pozwoli wozić się od jednej sławy zagranicznej do drugiej. Tu nie ma nic do zrobienia, stan wzroku jest beznadziejny. Niech pani zajmie się niewidomymi, którymi w Polsce nikt się nie zajmuje” - usłyszała podczas jednej z wizyty od doktora Bolesława Ryszarda Gepnera. Posłuchała.
Te i późniejsze fakty z życia Matki Elżbiety Róży Czackiej przypomniała w formie retrospektywnego wywiadu z błogosławioną młodzież oazowa działająca w gnieźnieńskiej parafii pw. bł. Radzyma Gaudentego.
Miłość babci, której zawdzięczała formację duchową, przystosowanie do życia z niepełnosprawnością, nauka, wytrwanie, optymizm, wiara, wreszcie pomoc tym, którzy jak ona żyli w ciemności, ale nie w ziemiańskich dworkach czy mieszczańskich kamienicach, ale na peryferiach społeczeństwa, pozostawieni sami sobie, zmuszeni nierzadko do tułactwa i żebraniny. Fakty te młodzież opowiedziała słowem, ale i w symbolicznych inscenizacjach.
Jak mówił uczestniczący w Nocy Świętych abp Wojciech Polak, Matka Czacka widziała więcej niż tylko to, co dostrzec możemy naszymi oczyma. Ona patrzyła duszą i sercem. Prymas wspomniał też o relacji Matki Róży Czackiej i kard. Stefana Wyszyńskiego, który w założonym przez nią ośrodku dla ociemniałych w Laskach był kapelanem. Jak sam wspominał, wiele się tam nauczył. Dziś - jak mówił abp Polak - zwłaszcza ludziom młodym pokazuje, jak ważne jest, by życie było „uporządkowane, dobrze zagospodarowane i odważnie podejmowane”.
Noc Świętych odbywa się w Gnieźnie od 2005 roku, niezmiennie według ustalonego przez lata scenariusza. Jak zawsze modlitwie towarzyszyła procesja z relikwiami świętych i błogosławionych, które zostały przyniesione do kościoła garnizonowego z gnieźnieńskich wspólnot parafialnych i zakonnych. Część druga spotkania odbyła się w katedrze gnieźnieńskiej dokąd uczestnicy przeszli w procesji z relikwiami, śpiewając Koronkę do Bożego Miłosierdzia. W katedrze spotkanie zakończyło się adoracją Najświętszego Sakramentu i błogosławieństwem.
Noc Świętych w różnej formule odbyła się w tym roku także w kilkunastu parafiach i miastach archidiecezji gnieźnieńskiej.
1
OCEŃ TEN ARTYKUŁ
1 2 3 4 5",,DODANE 01.11.2021 09:40,KAI,,https://www.gosc.pl/doc/7196828.Noc-Swietych-z-bl-Matka-Roza-Czacka
Katolicy i grekokatolicy z Ukrainy przeciw surogacji,"Pandemia koronawirusa ujawnia wiele patologii w naszym życiu publicznym. Jednym z nich jest zjawisko surogacji, gdzie osoby są traktowane jako towar, który można zamówić, wyprodukować i sprzedać - podkreślają w apelu biskupi Kościołów: katolickiego i greckokatolickiego na Ukrainie.
W apelu przekazanym PAP jego autorzy informują, że zwrócili się w tej sprawie do organów państwowych. ""Takie zdeptanie ludzkiej godności skłania nas do apelowania do władz ukraińskich na wszystkich szczeblach o potępienie i zakazanie tego wstydliwego zjawiska"" - napisali biskupi. Dodali, że w ostatnich dniach jedna z klinik w Kijowie, świadcząca usługi tzw. macierzyństwa zastępczego, opublikowała na swojej stronie film z 46 płaczącymi, urodzonymi przez surogatki, dziećmi, po które nikt się nie zgłosił.
Biskupi zaznaczyli, że dzieci te postrzegane są jako produkt i zostają pozbawione rodzicielskiego ciepła. ""Taka demonstracja pogardy dla osoby ludzkiej i jej godności jest niedopuszczalna. A wszystko to jest możliwe dzięki zalegalizowanej surogacji"" - czytamy w oświadczeniu. Jego autorzy wskazują, że tzw. macierzyństwo zastępcze, które nie powinno być nazywane ""macierzyństwem"", pociąga za sobą nie tylko okropne zjawiska, u których podstaw jest zło moralne, ale przynosi też cierpienia i trudności dziecku, matce zastępczej, członkom jej rodziny oraz ludziom, którzy ""zamawiali"" i ""produkują"" dziecko.
Dzieci z Dzikich Pól
Europa zakazuje surogacji, ale z niej korzysta. O dylemacie, czyje tak naprawdę jest dziecko urodzone przez matkę zastępczą, słychać dopiero wtedy, kiedy wybucha skandal. 
Przedstawiciele Kościołów podkreślili, że praktyka surogacji jest moralnie niedopuszczalna. ""To samo odnosi się do tzw. macierzyństwa zastępczego altruistycznego, ponieważ nawet jeśli intencja matki zastępczej jest dobra, środki są złe. Handlowa podstawa macierzyństwa zastępczego z moralnego punktu widzenia zasługuje na jeszcze ostrzejszą ocenę, ponieważ dodaje moralne zło kupowania i sprzedawania ciała i osoby nowo narodzonego dziecka. Żadne okoliczności ani konsekwencje nie mogą uzasadniać praktyki macierzyństwa zastępczego. Każde dziecko jest darem Bożym, który należy z wdzięcznością przyjąć w małżeństwie mężczyzny i kobiety"" - głosi oświadczenie.
Biskupi zwrócili uwagę, że każde dziecko ma prawo do poczęcia w naturalny sposób i do narodzin w rodzinie. Wskazali, że prawo do surogacji uniemożliwia Ukrainie ""podążanie ścieżką rozwoju, drogą wielkiego europejskiego dziedzictwa"".
""Taka luka w ukraińskim ustawodawstwie znacznie niszczy wysiłki na rzecz integracji europejskiej i dyskredytuje nasz kraj w oczach społeczeństwa europejskiego. Solidaryzujemy się z wezwaniem komisarza parlamentu Ukrainy ds. praw człowieka, aby zakazać międzynarodowego handlu dziećmi na Ukrainie na szczeblu legislacyjnym i żądamy zakazania surogacji w jakiejkolwiek formie (altruistycznej i handlowej) oraz zapewnienia noworodkom właściwej opieki i adopcji"" - napisali przedstawiciele Kościołów na Ukrainie.
Autorzy oświadczenia podkreślili, że zjawisko surogacji potępia wiele międzynarodowych instytucji. ""Ponadto żądamy od władz państwowych, by w końcu zwróciły uwagę na politykę rodzinną na Ukrainie - aby stworzyć odpowiedni organ władzy państwowej, który opiekowałby się ukraińskimi rodzinami"" - czytamy.
Dokument podpisali: p.o. przewodniczącego Episkopatu Ukrainy, metropolita lwowski abp Mieczysław Mokrzycki oraz zwierzchnik Kościoła greckokatolickiego, metropolita kijowsko-halicki abp Swiatosław Szewczuk.
1",,DODANE 15.05.2020 06:20,PAP,"TAGI:
dzieci kościół pap ukraina",https://www.gosc.pl/doc/6301295.Katolicy-i-grekokatolicy-z-Ukrainy-przeciw-surogacji
Trydent: Nieużywany kościół schronieniem dla bezdomnych,"Diecezja poprosiła o zajęcie się sprawą Caritas, która będzie współpracować z Obroną Cywilną i władzami prowincji. Wszystko po tym, gdy w ostatnich dniach znaleziono ciało bezdomnego.
Od tego wieczoru otwierają się nowe drzwi, na północnych peryferiach Trydentu, dla osób bez dachu nad głową, które stanęły przed ciężką próbą wobec surowych temperatur ostatnich nocy, sięgających -10 stopni"" - pisze Diego Andreatta w ""Avvenire"", największym włoskim dzienniku katolickim.
To drzwi kościoła pw. św. Maksymiliana Kolbego, obecnie nieużywanego, w Centochiavi, w dzielnicy Solteri, który diecezja Trento z woli abp. Lauro Lisiego oddała do dyspozycji osób bezdomnych.
W porozumieniu z parafią, halę liturgiczną zaadaptowano na dużą sypialnię na ok. 40 łóżek, z poszanowaniem wszelkich norm bezpieczeństwa anty-COVID. Będzie działać przez cały czas, w którym konieczne będzie zapotrzebowanie na nocleg spotęgowane mroźną zimą i zagrożeniem sanitarnym. Wrażenie na organizacjach pomocowych zrobiła w ostatnich dniach śmierć z zimna bezdomnego Marokańczyka, którego ciało znaleziono w opuszczonym magazynie w Rovereto.
""To decyzja, którą podjęliśmy bez wahania, gdy tylko sprawdziliśmy, że jest wykonalna. Kościół trydencki, w pełnym porozumieniu z pomocowymi służbami publicznymi, chce zrobić wszystko, co możliwe, by nikt nie był zmuszony spędzać nocy na mrozie"" - powiedział abp Tisi. ""Ubodzy dopytują codziennie o pomoc, a my nie możemy tylko stać i słuchać. Musimy otworzyć wszystkie możliwe drzwi!"".
Wiadomość potwierdził także Maurizio Fugatti, prezydent autonomicznej prowincji Trydentu, który podziękował diecezji ""za pomoc w zaspokajaniu rosnących potrzeb osób bezdomnych"".
""W sytuacji zagrożenia, w której żyjemy, przeprowadzane interwencje pozwalają chronić osoby znajdujące się w trudnej sytuacji od przeżywania »zagrożenia w zagrożeniu«"" - podkreśliła Stefania Segnana, radna prowincji ds. zdrowia, polityki socjalnej, niepełnosprawności i rodziny.
1",BAJA /AVVENIRE,DODANE 01.02.2021 15:21,,"TAGI:
bezdomni caritas kościół mrozy nocleg pandemia pomoc bezdomnym trydent",https://www.gosc.pl/doc/6714045.Trydent-Nieuzywany-kosciol-schronieniem-dla-bezdomnych
"Powstał program „Powrót do Domu” dla katolików, którzy odeszli z Kościoła","O zjawisku powrotu do Kościoła katolików, którzy od niego odeszli m.in. z powodu pandemii, poinformowała platforma Yahoo. Według niej, parafie w różnych diecezjach opierają się tu na 6-tygodniowym programie „Inviting Catholic Home” (Zaproszenie katolików do domu). Opracowała go już w 2014 r. świecka osoba Sally Mews, która wcześniej sama odeszła z Kościoła, po czym do niego powróciła.
Portal podał przykład parafii Matki Bożej Niepokalanej w mieście Wooster w stanie Ohio. Na rozpoczęcie tego programu 17 bm. ma tam przyjechać jego inicjatorek, a zarazem autorka książki z 2018 na ten temat. Pierwszego dnia przewidziane są „Dzielenie się wiarą” tych, którzy powrócili do Kościoła, konferencja „Żyjąc w Kościele po Vaticanum II” oraz katechezy o Eucharystii, sakramencie pojednania i o katolickim wyznaniu wiary.
W wywiadzie dla sieci amerykańskich dzienników „Daily Record” S. Mews podkreśliła, że „chodzi nam o otwarcie bram kościelnych przed tymi, którzy z różnych powodów odeszli z Kościoła a teraz chcieliby spojrzeć na nowo na to, czym jest dla nich wiara katolicka”. Według pomysłodawczyni programu przyjęto zasadę, „żeby nikogo nie osądzać, ale – przeciwnie – aby jego uczestnicy odczuli i zrozumieli, że nie są sami w swoich poszukiwaniach”. Po ukończeniu tego 6-tygodniowego programu można go prowadzić dalej pod kątem działalności ewangelizacyjnej – dodała autorka.
W przedmowie do swej książki „Przewodnik parafialny dla posługi katolikom powracającym do Domu” Mews wyznała, że urodziła się i wychowała w rodzinie, w której matka cierpiała na zaburzenia psychiczne, a ojciec był alkoholikiem. „Formalnie byliśmy katolikami, ale ja, nawet ucząc się w szkole katolickiej, nie mogłam pozbyć się uczucia «beznadziei i bezbronności». Po ukończeniu szkoły powiedziałam sobie, że moja noga już nigdy tam (w Kościele) nie postanie. Stało się jednak inaczej. Pan (Jezus) miał inne plany, sprowadzając mnie z powrotem do siebie. Następnie natchnął mnie, abym rozpoczęła tę posługę pomocy innym, aby oni także wrócili do Kościoła. I zobaczcie, teraz ta działalność dzięki internetowi nabiera zasięgu nawet ogólnoświatowego” – powiedziała z dumą autorka książki.
Z programem i jego twórczynią można się zapoznać na stronie http://www.catholicsreturninghome.org
1",,DODANE 08.10.2022 16:00,KAI,,https://www.gosc.pl/doc/7871462.Powstal-program-Powrot-do-Domu-dla-katolikow-ktorzy-odeszli-z
Po dwóch latach sanktuarium w Lourdes zostanie ponownie otwarte dla pielgrzymów,"Grota w Lourdes, na południowym zachodzie Francji, zostanie udostępniona pielgrzymom po dwóch latach zamknięcia z powodu pandemii Covid-19. Sanktuarium maryjne ponownie zaprasza wszystkich wiernych i turystów.
Ponowne otwarcie nastąpi w najbliższy piątek o godz. 12. Pielgrzymi będą mogli wejść do bazyliki Niepokalanego Poczęcia Najświętszej Maryi Panny, dotknąć Skały Massabielle i zbliżyć się do cudownego źródła - poinformowało sanktuarium w komunikacie.
Przed pandemią Covid-19 liczące 16 tys. mieszkańców miasto Lourdes co roku przyjmowało około 3,5 mln pielgrzymów i turystów rocznie. W czasie pandemii hotele i punkty usługowe praktycznie zrezygnowały z aktywności.
Zamknięcie groty, w której Matka Boża objawiła się Bernadetcie Soubirous w 1858 roku, zaważyło na sytuacji ekonomicznej Lourdes.
  1",,DODANE 09.02.2022 17:40,PAP,"TAGI:
epidemia francja kościół pap zdrowie",https://www.gosc.pl/doc/7350586.Po-dwoch-latach-sanktuarium-w-Lourdes-zostanie-ponownie-otwarte
Ufamy Tobie! – jak w czasie pandemii przeżyć Niedzielę Bożego Miłosierdzia?,"Jedyna przeszkoda w otrzymaniu łask kryje się potencjalnie w ludzkich sercach, a nie w utrudnieniu dostępu do korzystania z sakramentów świętych.
Co roku z nadzieją oczekujemy pierwszej niedzieli po Świętach Wielkiej Nocy. To właśnie ten dzień Jezus, objawiając się świętej siostrze Faustynie, wyznaczył jako datę Święta Miłosierdzia, z którym wiążą się szczególne i wyjątkowe łaski, przede wszystkim – darowanie win i kar przyobiecane tym, którzy w stanie łaski uświęcającej przystąpią do Komunii Świętej. Jezus zapowiada: „W święto Moje – w święto Miłosierdzia – będziesz przebiegać świat cały i sprowadzać będziesz dusze zemdlone do źródła miłosierdzia Mojego. Ja je uleczę i wzmocnię” (Dz. 206). Czy w tym roku, z uwagi na utrudniony dostęp do świątyń, uczestnictwa we Mszy Świętej oraz sakramentów, będziemy pozbawieni daru Bożego Miłosierdzia?
Miłosierdzie bez granic

Św. Faustyna, sekretarka Bożego Miłosierdzia, osoba będąca w tak bliskim i osobistym kontakcie z Jezusem, doświadczająca stałych objawień, często, co powodowało jej wielkie cierpienie, nie była w stanie, z powodu choroby i wielkiego osłabienia, uczestniczyć we Mszy Świętej, przyjąć Komunii Św. lub uczestniczyć we wszystkich obrzędach (Dz. 325, 894, 1202, 1453, 1657, 1786). Mimo że w „Dzienniczku” ogromna rola Komunii Świętej w dążeniu do świętości i umacnianiu sił do walki z grzechem podkreślana jest niemal nieustannie, a Faustyna pragnie przyjmować Jezusa do serca codziennie (wielokrotnie skutecznie wypraszała łaskę polepszenia stanu zdrowia, by możliwe było przystąpienie do Sakramentu), jednocześnie jednak z zapisków przyszłej Świętej jasno wynika, że łaska Bożego Miłosierdzia zawsze znajdzie swój dostęp do duszy spragnionej przemiany na lepsze, rozumiejącej, że bez pomocy Boskiej walka z grzechem jest skazana na przegraną, człowiek nie jest bowiem w stanie pokonać swoich słabości o własnych siłach. Zastanawiając się więc nad możliwościami takiego przeżycia tegorocznej Niedzieli Miłosierdzia, by skorzystać z ogromu przyobiecanych łask, musimy pamiętać, że jedyna przeszkoda w ich otrzymaniu kryje się potencjalnie w ludzkich sercach, a nie w utrudnieniu dostępu do korzystania z sakramentów świętych.

Spowiedź i Komunia Św. bez kapłana?

Tegoroczne obostrzenia utrudniające, często wręcz uniemożliwiające przystępowanie do Spowiedzi i Komunii Świętej są nie tylko wielką próbą, a dla wielu osób – cierpieniem, ale również i szansą na to, by pogłębić swoje rozumienie i przeżywanie najważniejszych sakramentów. Rozumieją to również i kapłani, którzy, wychodząc naprzeciw wątpliwościom, problemom i rozterkom wiernych, zalecają ćwiczenie się we wzbudzaniu w duszy żalu doskonałego oraz duchowe przyjmowanie Komunii Świętej – sposoby duchowego życia chrześcijanina w trudnym czasie, kiedy z jakichś względów osobiste, fizyczne uczestniczenie w obrzędach Spowiedzi i Komunii Świętej nie jest możliwe. Zgodnie z nauką Soboru Trydenckiego o sakramencie pokuty wiadomo, że skrucha człowieka może pojednać człowieka z Bogiem, zanim jeszcze grzesznik przystąpi do spowiedzi1. Katechizm Kościoła Katolickiego mianem żalu doskonałego określa taki żal za grzechy, który wypływa z miłości do Boga i dlatego nazywany jest również „żalem z miłości”2. Żal doskonały odpuszcza grzechy powszednie, a także śmiertelne – o ile zawiera silne postanowienie przystąpienia do Sakramentu Pokuty i Pojednania, gdy tylko będzie to możliwe. O. Jacek Salij w wygłoszonych w tym roku internetowych rekolekcjach wielkopostnych przypomniał, że żal, będący elementem oczyszczenia duszy z grzechów, nie jest emocją, ale „przyznaniem racji Panu Bogu, że On, potępiając nasz grzech, potępia go dlatego, że nas kocha”3.
Czytaj dalej na kolejnej stronie
1 O uzyskaniu przebaczenia grzechów ciężkich w sytuacji nadzwyczajnej poza spowiedzią, http://krakow.saletyni.pl/?p=4438
2 Katechizm Kościoła Katolickiego, punkt 1452.
3 O. Jacek Salij, Rekolekcje wielkopostne 2020, https://www.facebook.com/ziemianiebotvp/videos/2617689048473721/?v=2617689048473721
1 2 3",JUSTYNA BARAN,DODANE 19.04.2020 09:00,,,https://www.gosc.pl/doc/6265378.Ufamy-Tobie-jak-w-czasie-pandemii-przezyc-Niedziele-Bozego
E-churching,"Co nam zostanie w Kościele po koronawirusie?
Pandemia wygenerowała nową odmianę churchingu – e-churching. To już nie bieganie po kościołach, ale  – klik! – i jestem na internetowej Mszy. Klik! – i włączam rekolekcje wziętego kaznodziei. Klik! – i jestem na Jasnej Górze albo w Łagiewnikach.
Ma to swoją wartość. W czasach izolacji daje namiastkę wspólnoty. Gdy nie można przyjąć Komunii sakramentalnej, pomaga w przyjęciu komunii duchowej. Dla jednych może być ewangelizacyjnym impulsem. Dla innych – umocnieniem, pogłębieniem, katechezą. Nieraz bardzo wartościową.
Hm..., a może - kiedy zaraza minie - ktoś sobie pomyśli: ""eee tam, nie chce mi się iść do mojej parafii. Puszczę sobie Mszę z kazaniem..."" (tu wstaw nazwisko któregoś z błyskotliwych internetowych kaznodziejów). Ja celowo ich nie wymieniam, bo nie o nie tutaj chodzi. Chodzi o to, czy przyzwyczajenie z czasów koronawirusa nie wyssie ludzi z parafii. Albo może w ogóle – z kościołów.
Zrobiłem mały research wśród proboszczów. Ich obserwacje i intuicje pokrywają się z moimi albo je uzupełniają.
Koronawirus wyssie ludzi z kościołów, ale raczej tych, którzy chodzili do nich motywowani dogasającą resztką przyzwyczajenia. Nie wyssie tych, dla których Pan Bóg jest ważny.
Koronawirus może wyssać ludzi nie z tych parafii, które uruchomiły różne formy wirtualne, ale z tych, które tego nie zrobiły. Bo jak nie było w sieci Mszy z własnej parafii, to ludzie poszli szukać gdzie indziej. Część z nich nie wróci. Ale to nie wina internetu, a jakości życia wspólnotowego parafii  jeszcze przed pandemią.
Powrót do zwykłych praktyk religijnych będzie wymagał trochę wysiłku. Ale nie bój nic. Wielu naprawdę tęskni za tym, co utracili w czasie pandemii. A niektóre formy wirtualne warto utrzymać w parafiach także po zarazie.
Może się zdarzyć taki niby to pobożny zapping – skakanie po kanałach na YouTube czy na Facebooku w poszukiwaniu jak najsilniejszych doznań religijnych. Ani to mądre, ani budujące. Jak słuchasz Mszy – to jednej. Jak rekolekcje – to jedne, ale od początku do końca.
Internetowe duszpasterstwo jest błogosławieństwem, gdy istnieje realna wspólnota, którą ono wspiera. A co, jeśli nie znajdujesz takiej w swojej parafii? A w dodatku znalazłeś ją w tych trudnych dniach gdzie indziej? Moja rada: spróbuj jednak wrócić do swej parafii. Nie możliwe? OK, zostań w nowej wspólnocie, ale zaangażuj się w nią realnie, nie wirtualnie. Szukaj takiej, w której to jest możliwe, choćby ze względu na odległość. Nie bądź tylko konsumentem pięknej internetowej liturgii czy porywających kazań. Jeśli rzeczywiście są takie głębokie, to usłyszysz w nich, że liczy się miłość. A ona realizuje się w konkretnych relacjach: w małżeństwie, rodzinie, parafii, wspólnocie. Danie serduszka na fejsie i chwila wzruszenia to jeszcze nie miłość. Jeśli na tym się kończy, to jesteś tylko ""słuchaczem oszukującym samego siebie"" (Tak mówi św. Jakub. Fantastyczny jest ten jego list w Biblii! Sam konkret!)
Pytanie o e-churching to jedno ze szczegółowych pytań o Kościół po koronawirusie. Nie wiem, jaki będzie. Ale mam jedno silne przeświadczenie:
Wierzę, że Pan Bóg chciałby, żeby Kościół po koronawirusie był jeszcze bardziej Kościołem miłosierdzia. Zawsze uważałem, że orędzie zawarte w ""Dzienniczku"" św. Faustyny to dany przez Boga klucz do rozumienia naszych czasów. Zarówno w skali mikro (jednego ludzkiego serca), jak i makro (w skali świata, Kościoła).
Czytam obawy, że wymuszona pandemią izolacja zaowocuje w przyszłości dobrowolną samoizolacją, rozumianą jako egoistyczne zwrócenie się ku samemu sobie albo – co najwyżej – własnemu otoczeniu. Może i tak będzie. Ale mam nadzieję, że nie wśród uczniów Chrystusa. Już dziś widać piękne przykłady solidarności, a nawet heroizmu duchownych i świeckich, którzy są miłosiernymi Samarytanami dla ofiar pandemii. A kiedy ona się skończy, wielu będzie potrzebowało pomocy materialnej, psychicznej i duchowej.
Jeśli jakaś parafia przespała pandemiczny okres duszpasterstwa wirtualnego – trudno.
Okresu duszpasterstwa miłosierdzia przespać nie wolno.
1
OCEŃ TEN ARTYKUŁ
1 2 3 4 5",JAROSŁAW DUDAŁA,DODANE 25.04.2020 08:00,,,https://www.gosc.pl/doc/6273853.E-churching
Od dziś zamknięte galerie handlowe oraz placówki kultury,"W związku z utrzymującą się pandemią koronawirusa wchodzą w życie nowe zasady bezpieczeństwa: mniejsze limity osób w sklepach oraz kościołach, ograniczona działalność galerii handlowych, zamknięte będą placówki kultury, a hotele będą dostępne tylko dla gości przebywających w podróży służbowej.
Premier Mateusz Morawiecki, zapowiadając w środę wprowadzenie nowych obostrzeń, zwracał uwagę, że druga fala epidemii koronawirusa może być znacznie groźniejsza i dla Polski, i innych krajów niż przypuszczano wcześniej. Jak dodał, zdaniem ekspertów perspektywy dotyczące epidemii są nieznane. Ocenił, że listopad będzie jednym z najtrudniejszych miesięcy w czasie pandemii.
""Pandemia nasila się, więc nasza odpowiedź musi być zdecydowana. Dlatego kolejne restrykcje są bardzo potrzebne; chronimy tym samym służbę zdrowia, chronimy też obywateli, chronimy ludzi przed tragicznymi konsekwencjami pandemii"" - podkreślił premier.
Od soboty zamknięte zostają placówki kultury: teatry, kina, muzea, galerie sztuki, domy kultury, ogniska muzyczne. Hotele dostępne będą tylko dla gości przebywających w podróży służbowej.
Ograniczenia dotyczą też funkcjonowania galerii handlowych i sklepów wielkopowierzchniowych. Otwarte pozostają punkty usługowe, sklepy z artykułami spożywczymi, kosmetycznymi, artykułami toaletowymi oraz środkami czystości, wyrobami medycznymi i farmaceutycznymi, artykułami remontowo-budowalnymi, artykułami dla zwierząt, prasą.
W przypadku pozostałych sklepów wprowadzono ograniczenia liczby osób: w sklepach do 100 m kw. jest to 1 osoba na 10 m kw. W przypadku większych sklepów jest to 1 osoba na 15 m kw. Ograniczenia dotyczą też kościołów, gdzie może przebywać 1 osoba na 15 m kw. Ograniczenia te mają obowiązywać do 29 listopada.
Premier ostrzegł w środę, że kolejnym stopniem obostrzeń po podejmowanych obecnie „jest tylko narodowa kwarantanna i całkowity lockdown, całkowite zamknięcie handlu, usług, również części zakładów, żeby powstrzymać najgorsze, czyli pęknięcie w całości służby zdrowia”.
Centrum Informacyjne Rządu wskazało, że najlepsze metody walki z wirusem to odosobnienie, izolacja, kwarantanna oraz unikanie dużych skupisk ludzkich, a także przestrzeganie zasad bezpieczeństw.
""W trosce o nasze bezpieczeństwo i życie naszych bliskich musimy ograniczyć kontakty społeczne oraz przestrzegać obowiązujących zasad bezpieczeństwa"" - apelował CIR.
1
OCEŃ TEN ARTYKUŁ
1 2 3 4 5",,DODANE 07.11.2020 08:07,PAP,,https://www.gosc.pl/doc/6604198.Od-dzis-zamkniete-galerie-handlowe-oraz-placowki-kultury
Od dziś zamknięte galerie handlowe oraz placówki kultury,"W związku z utrzymującą się pandemią koronawirusa wchodzą w życie nowe zasady bezpieczeństwa: mniejsze limity osób w sklepach oraz kościołach, ograniczona działalność galerii handlowych, zamknięte będą placówki kultury, a hotele będą dostępne tylko dla gości przebywających w podróży służbowej.
Premier Mateusz Morawiecki, zapowiadając w środę wprowadzenie nowych obostrzeń, zwracał uwagę, że druga fala epidemii koronawirusa może być znacznie groźniejsza i dla Polski, i innych krajów niż przypuszczano wcześniej. Jak dodał, zdaniem ekspertów perspektywy dotyczące epidemii są nieznane. Ocenił, że listopad będzie jednym z najtrudniejszych miesięcy w czasie pandemii.
""Pandemia nasila się, więc nasza odpowiedź musi być zdecydowana. Dlatego kolejne restrykcje są bardzo potrzebne; chronimy tym samym służbę zdrowia, chronimy też obywateli, chronimy ludzi przed tragicznymi konsekwencjami pandemii"" - podkreślił premier.
Od soboty zamknięte zostają placówki kultury: teatry, kina, muzea, galerie sztuki, domy kultury, ogniska muzyczne. Hotele dostępne będą tylko dla gości przebywających w podróży służbowej.
Ograniczenia dotyczą też funkcjonowania galerii handlowych i sklepów wielkopowierzchniowych. Otwarte pozostają punkty usługowe, sklepy z artykułami spożywczymi, kosmetycznymi, artykułami toaletowymi oraz środkami czystości, wyrobami medycznymi i farmaceutycznymi, artykułami remontowo-budowalnymi, artykułami dla zwierząt, prasą.
W przypadku pozostałych sklepów wprowadzono ograniczenia liczby osób: w sklepach do 100 m kw. jest to 1 osoba na 10 m kw. W przypadku większych sklepów jest to 1 osoba na 15 m kw. Ograniczenia dotyczą też kościołów, gdzie może przebywać 1 osoba na 15 m kw. Ograniczenia te mają obowiązywać do 29 listopada.
Premier ostrzegł w środę, że kolejnym stopniem obostrzeń po podejmowanych obecnie „jest tylko narodowa kwarantanna i całkowity lockdown, całkowite zamknięcie handlu, usług, również części zakładów, żeby powstrzymać najgorsze, czyli pęknięcie w całości służby zdrowia”.
Centrum Informacyjne Rządu wskazało, że najlepsze metody walki z wirusem to odosobnienie, izolacja, kwarantanna oraz unikanie dużych skupisk ludzkich, a także przestrzeganie zasad bezpieczeństw.
""W trosce o nasze bezpieczeństwo i życie naszych bliskich musimy ograniczyć kontakty społeczne oraz przestrzegać obowiązujących zasad bezpieczeństwa"" - apelował CIR.
1
OCEŃ TEN ARTYKUŁ
1 2 3 4 5",,DODANE 07.11.2020 08:07,PAP,,https://www.gosc.pl/doc/6604198.Od-dzis-zamkniete-galerie-handlowe-oraz-placowki-kultury
,"Nadzwyczajne wystawienie Całunu Turyńskiego w Wielką Sobotę, transmitowane na cały świat przez media, zapowiedział w sobotę arcybiskup Turynu Cesare Nosiglia. To inicjatywa związana z trwającą pandemią koronawirusa.
W oknie poniżej ok. godz. 17.00 rozpocznie się transmisja na żywo w języku angielskim. Z polskim komentarzem można oglądać w TV Trwam.
#HOLYSHROUD2020 - ENG - Contemplation before the Holy Shroud – live streaming in English.
SINDONE 2020
Miłość, jaką Jezus nam podarował, jest silniejsza od wszelkiego cierpienia, wszelkiej choroby, wszelkiego zakażenia, każdej ciężkiej próby i zniechęcenia - podkreślił w swym wystąpieniu metropolita stolicy Piemontu.
Ogłosił, że w Wielką Sobotę o godz. 17 będzie przewodniczył długiej modlitwie przed Całunem. Podkreślił, że wszyscy chętni na całym świecie będą mieli możliwość udziału w tym wydarzeniu.
Na profilu na Twitterze, redagowanym w dziewięciu językach, w tym także po polsku, opublikowane zostały następujące słowa papieża Franciszka na temat Całunu Turyńskiego: ""To oblicze zniekształcone przez rany niesie ze sobą wielki pokój"".
""Jego spojrzenie nie szuka naszych oczu, ale naszego serca, jak gdyby chciało powiedzieć: zaufaj, nie trać nadziei; siła Bożej miłości, siła Zmartwychwstałego zwycięża wszystko""- dodał papież.
Całun Turyński, czyli tkanina, w którą według tradycji owinięte było ciało Chrystusa po ukrzyżowaniu, przechowywany jest w kaplicy w katedrze świętego Jana Chrzciciela. Od lat jest przedmiotem badań i analiz, dokonywanych także przy wykorzystaniu najnowszych osiągnięć nauki i technologii w celu ustalenia daty pochodzenia płótna i jego przeznaczenia.
1",,DODANE 11.04.2020 13:10,PAP,"TAGI:
epidemia kościół pap wyznania włochy zdrowie",https://www.gosc.pl/doc/6243700.NA-ZYWO-Nadzwyczajne-wystawienie-Calunu-Turynskiego-w-Wielka
Papież porównał przemoc wobec kobiet do satanizmu,"Papież Franciszek porównał przemoc wobec kobiet do ""satanizmu"". We włoskiej telewizji stwierdził w niedzielę, że w pandemii wszystko zostało wystawione na próbę, także relacje z Bogiem.
Stacja Canale 5 włoskiej telewizji Mediaset wyemitowała w niedzielę wypowiedzi papieża ze spotkania z osobami, które nazwano ""niewidzialnymi"". Była wśród nich kobieta- ofiara przemocy , mężczyzna skazany dwukrotnie na dożywocie, osoba bezdomna.
W czasie rozmowy w Domu Świętej Marty, gdzie papież przyjął swych rozmówców, mówił między innymi o przemocy wobec kobiet: ""Tyle jest kobiet bitych, wykorzystywanych w domu, także przez męża. To problem, który według mnie jest wręcz satanistyczny"".
""To upokarzające, bardzo upokarzające""- dodał.
Franciszek stwierdził: ""To upokarzające, kiedy ojciec albo matka bije w twarz dziecko"".
""Godnością jest twarz""- zaznaczył.
Papież pytał: ""Jaka jest godność kobiet bitych, upokarzanych?"".
Kobiecie, która zapytała o to, dlaczego społeczeństwo jest ""okrutne"" wobec ubogich, Franciszek odpowiedział: ""Mówisz o okrucieństwie. Tak jest. To jest największy policzek społeczeństwa wobec was, ignorowanie problemów innych"".
""Wkraczamy do kultury obojętności, w której staramy się oddalić od prawdziwych problemów, od bólu braku domu, pracy. W pandemii problemy wzrosły, a do drzwi pukają ci, którzy oferują pożyczkę- lichwiarze""- mówił papież.
To jego zdaniem ""okrucieństwo, które nakłada się na okrucieństwo"".
W czasie rozmowy z mężczyzną, który spędził w więzieniu ćwierć wieku, papież zapewniał: ""nadzieja nigdy nie zawodzi"".
""Jest Bóg, nie na orbicie, ale obok ciebie, bo stylem Boga jest bliskość, współczucie, czułość. Bóg jest z każdym z uwięzionych, z każdą osobą, która popada w trudności""- dodał.
""Bóg - dodał - przebacza zawsze"". Zdaniem papieża przepełnienie więzień jest ""nieludzkie"". Jak wyjaśnił, Kościół jest przeciwko karze śmierci, bo ""nie ma w tym nadziei"".
Franciszek poruszył także kwestię braku kontaktów podczas lockdownu.
""Potrzebujemy kontaktów, twarzą w twarz, ale mamy pokusę, by izolować się przy pomocy innych metod; na przykład kontaktując się tylko przez telefon; są przyjaźnie telefoniczne i brak bezpośredniego kontaktu""- powiedział. Papież apelował do młodych ludzi, by nie tracili prawdziwych kontaktów.
""Covid- oświadczył Franciszek- wszystkich pogrążył w kryzysie"". Zaznaczył, że wzrosła liczba samobójstw.
Przyznał również: ""W lockdownie wszystko wystawione jest na próbę, także relacje z Bogiem. Relacje te nie są rzeczą linearną, która zawsze biegnie dobrze"". ""W relacjach z Bogiem- wyjaśnił- są kryzysy, jak w relacjach miłości w rodzinie"".
""Ja się boję kaznodziejów, którzy chcą uzdrowić kryzys życiowy słowami. Życie w kryzysie leczy się bliskością, współczuciem, czułością""- wyjaśnił.
Zdaniem papieża nie należy bać się złości na Boga, lecz ""mieć odwagę powiedzieć mu o wszystkich uczuciach"".
Zapytany o to, co można zrobić, by otworzyły się serca ludzi na ubogich, odpowiedział: ""Kiedy spojrzysz ubogiemu w twarz, twoje serce zmienia się, bo pojawia się sakrament ubogiego"".
Papież mówił o wykluczaniu osób starszych w rodzinach i ocenił, że umieszcza się je w ""przechowalni"", jak nazwał domy opieki.
""Wyklucza się to, co nam się nie podoba i to niekiedy zdarza się na początku życia""- stwierdził odnosząc się do aborcji.
Na zakończenia Franciszek zwrócił się do widzów: ""Co to jest Boże Narodzenie? Choinka? Figurka dziecka z kobietą i mężczyzną obok? Tak, to Jezus. To narodziny Jezusa. Zatrzymaj się na chwilę i pomyśl o Bożym Narodzeniu jako przesłaniu pokoju"".
""Życzę wam Bożego Narodzenia z Jezusem, prawdziwego Bożego Narodzenia. Czy to znaczy, że nie możemy jeść, nie możemy świętować? Nie, świętujcie, jedzcie wszystko, ale róbcie to z Jezusem, to jest z pokojem w sercu""- życzył papież widzom.
Zachęcił: ""Świętujcie, wręczajcie prezenty, ale nie zapominajcie o Jezusie"".
1",,DODANE 20.12.2021 06:49,PAP,"TAGI:
kościół media pap papież watykan włochy święto",https://www.gosc.pl/doc/7278236.Papiez-porownal-przemoc-wobec-kobiet-do-satanizmu
"Polska rodzina w ostatnich latach: demografia, religijność, sakramenty (dossier)","Liczba zawieranych w Polsce małżeństw systematycznie spada, choć w pandemii jest także mniej rozwodów. Religijność polskiej rodziny jest zróżnicowana generacyjnie: najbardziej religijne jest pokolenie obecnych dziadków, mniej rodziców, a pokolenie wchodzące w dorosłość jest zdecydowanie najmniej związane z Kościołem.
Niepokojąca i to od lat jest natomiast sytuacja demograficzna - do 2050 r. liczba ludności naszego kraju zmniejszy się o 4,4 mln osób. To najważniejsze wnioski socjologiczne na temat kondycji polskiej rodziny w ostatnich latach. W niedzielę 26 grudnia przypadnie w tym roku Niedziela Świętej Rodziny.
Niedziela Świętej Rodziny to swego rodzaju święto wszystkich rodzin. W tym dniu ma zawsze miejsce modlitwa o świętość małżeństw i rodzin. Warto z tej okazji przyjrzeć się ich socjologicznemu obrazowi w odniesieniu do trendów zauważalnych w ostatnich latach i biorąc pod uwagę zarówno wpływ trwającej pandemii, jak i szerszą perspektywę.
Rzeczywistość pandemii
Jak wskazuje Instytut Statystyki Kościoła Katolickiego, na życie sakramentalne rodzin polskich katolików znacząco wpłynęła sytuacja epidemii COVID-19. W 2020 r. sakrament chrztu został udzielony 312,1 tys. osób, co stanowi niewielki spadek - 16,3% mniej w porównaniu do roku 2019. Zdecydowana większość ochrzczonych przyjęła sakrament do pierwszego roku życia (90,9%). Między 1. a 7. rokiem życia przyjęło chrzest 8,2% osób, zaś po ukończeniu 7. roku życia 1%. Do bierzmowania przystąpiło 252,3 tys. osób, czyli o 34,0% mniej niż w 2019 r.
Liczba udzielonych sakramentów małżeństwa w 2020 roku wynosiła 91,5 tys., czyli o 26,8% mniej w porównaniu z 2019 r. Tzw. „śluby mieszane” (zawarte między osobą o wyznaniu katolickim z osobą o innym wyznaniu) stanowiły 2,8% zawartych w 2020 roku ślubów. Względem 2019 r. rosła natomiast liczba osób przystępujących do pierwszej Komunii Świętej i wyniosła 298 tys. osób, czyli o 49 tys. więcej niż w roku poprzednim (co stanowi więcej o 20%).
Mimo trudnej sytuacji pandemicznej, kościelne struktury starały się nie ustawać we wsparciu duchowym i psychologicznym wobec polskich rodzin przeżywających na co dzień różne problemy, które w czasie epidemii jeszcze bardziej się uwydatniły lub dopiero powstały na skutek izolacji, nadwątlonych więzi i zdalnego trybu pracy i nauki.
W 2020 r. działało w Polsce 2437 poradni życia rodzinnego, które współpracowały z 4 tys. doradcami. Na terenie diecezji działało również 173 katolickich specjalistycznych poradni rodzinnych, które łącznie udzieliły wsparcia ponad 31 tys. osób.
1 2 3 4",,DODANE 21.12.2021 14:10,KAI,,https://www.gosc.pl/doc/7280553.Polska-rodzina-w-ostatnich-latach-demografia-religijnosc
,"Misją Kościoła jest zachęcanie do udziału w wyborach i do trzeźwej oceny moralnych kwalifikacji kandydata na najważniejszy urząd naszego państwa – przypomniał abp Wiktor Skworc na antenie Radia eM.
Metropolita katowicki zaznaczył, że akt wyborczy jest także aktem wyboru moralnego, opowiedzeniem się nie tylko za kandydatem, ale i za jego programem, a z tym łączy się odpowiedzialność wyborcy. Dlatego przypomniał, że w myśl nauczania Kościoła należy wziąć pod uwagę prawość moralną kandydata, jego kompetencje w dziedzinie życia politycznego i obywatelskiego, potwierdzone dotychczasową działalnością publiczną, świadectwo życia w rodzinie, w małej ojczyźnie. Katolicy powinni popierać programy m.in. broniące prawa do życia od poczęcia do naturalnej śmierci, gwarantujące prawną definicję małżeństwa jako trwałego związku jednego mężczyzny i jednej kobiety, promujące politykę rodzinną.
W ostatnim dniu roku szkolnego, a zarazem roku katechetycznego abp Wiktor Skworc podziękował za zaangażowanie w zdalne nauczanie nauczycielom, rodzicom, katechetom i katechetkom. Zwrócił też uwagę na nowy dokument poświęcony katechezie, czyli ogłoszone wczoraj (25.06) przez Stolicę Apostolską Dyrektorium Katechetyczne.
Koncentracją nieszczęść nazwał abp Wiktor Skworc sytuację związaną z pandemią w wielu miejscach, gdzie pracują misjonarze. W ocenie arcybiskupa najtrudniej jest w Ameryce Południowej. Na prośbę biskupa płockiego Piotra Libery archidiecezja katowicka zaangażowała się w pomoc polskim misjonarzom z diecezji płockiej, pracującym w Amazonii.
Cała ""Rozmowa poranka"":
play
stop
00:00 -09:50
1
OCEŃ TEN ARTYKUŁ
1 2 3 4 5",SYLWESTER STRZAŁKOWSKI,DODANE 26.06.2020 09:28,,"TAGI:
fidei donum kościół a pandemia misjonarz misjonarze misjonarze archidiecezji katowickiej pandemia pandemia koronawirusa pandemia koronawirusa na świecie wybory wybory 2020 wybory 28 czerwca wybory na prezydenta wybory prezydenckie",https://www.gosc.pl/doc/6379558.Abp-Wiktor-Skworc-Misja-Kosciola-jest-zachecanie-do-udzialu-w
Katastrofa finansowa francuskich diecezji,"90 mln euro strat – takie szacunki następstw finansowych pandemii koronawirusa dla tegorocznego budżetu francuskich diecezji przedstawił dziś w Paryżu tamtejszy episkopat. Biskupi zaapelowali do wiernych, by wsparli Kościół na wszelkie możliwy sposoby, w tym wysyłając sms-y na podany numer.
Oszacowano, że w pierwszej fazie epidemii francuski Kościół stracił 60 mln euro, a w drugiej będzie to zapewne około 30 mln euro.
Zastępca sekretarza generalnego Konferencji Episkopatu Francji ds. ekonomicznych i prawnych, ks. prał. Ambroise Laurent przypomniał, że tamtejszy Kościół żyje z ofiarności wiernych. Jednak przez większą część roku katolicy nie mogli fizycznie uczestniczyć we Mszach św., co spowodowało ogólny spadek zasobów parafii o około 30-40 proc. Kościół we Francji szacuje stratę na 3-4 mln euro każdej niedzieli, gdy nie był możliwy udział wiernych w liturgii. Jeszcze większego wstrząsu finansowego doznały sanktuaria, które zostały całkowicie zamknięte.
Aby ograniczyć szkody, Konferencja Episkopatu utworzyła kilka stron internetowych, w tym stronę narodową (quete.catholique.fr). Inicjatywy te umożliwiły zebranie od 5 do 10 proc. dochodów, ale „wkłady finansowe pozostają znacznie niższe, niż nie zebrane przychody” - podkreślono.
Pojawiła się również pomoc publiczna, mająca na celu utrzymanie zatrudnienia i przyznana wszystkim pracodawcom (francuski Kościół zatrudnia około 8000 pracowników), która umożliwiła otrzymanie około 5 milionów euro, ale większość kosztów (nieruchomości, pensje i wynagrodzenia) nie zmniejszyła się, a kryzys sanitarny spowodował dodatkowe wydatki.
„Większość diecezji znajdzie się w deficycie i będzie musiała go pokryć z własnych dość ograniczonych rezerw” – zaznaczono. Jeden z pomysłów francuskiego episkopatu na zniwelowanie deficytu, to zorganizowanie zbiórki publicznej za pomocą smsów.
1",,DODANE 09.12.2020 17:28,KAI,,https://www.gosc.pl/doc/6646081.Katastrofa-finansowa-francuskich-diecezji
"Papież u naszych sąsiadów? ""Czemu by nie pojechać do Bratysławy?""","Papież Franciszek powiedział w poniedziałek dziennikarzom, że bliski, bezpośredni kontakt z wiernymi podczas wizyty w Iraku był dla niego ""powrotem do życia po miesiącach więzienia"" z powodu pandemii koronawirusa.
Na konferencji prasowej na pokładzie samolotu, lecącego z Bagdadu do Rzymu, papież, zapytany przez PAP, co czuł w Karakosz, gdzie ponownie po długiej przerwie miał bezpośredni kontakt z wiernymi, odparł, że ""po miesiącach więzienia"" było to dla niego jak powrót do życia.
""Ksiądz jest po to, by służyć ludowi Bożemu"" - dodał, odpowiadając na pytanie PAP.
Pytany zaś o ryzyko zakażeń koronawirusem w czasie podróży, wyznał, że długo modlił się przed nią i prosił Boga, by ""zaopiekował się ludźmi"".
Podkreślił, że chciałby jak najszybciej wznowić audiencje generalne z udziałem wiernych i wyraził nadzieję, że warunki pozwolą na to.
""Stosuję się do zaleceń władz "" - wyjaśnił. Ujawnił, że jest propozycja ""małych audiencji generalnych"", ale nie podjął jeszcze decyzji w tej sprawie.
Papież Franciszek nie wykluczył podróży do Budapesztu i Bratysławy. O planach tych mówił w poniedziałek podczas konferencji prasowej na pokładzie samolotu lecącego z Bagdadu do Rzymu.
Papież powiedział, że w planach jest jego podróż do stolicy Węgier na końcową mszę z okazji Międzynarodowego Kongresu Eucharystycznego. Zastrzegł, że to nie będzie wizyta w tym kraju. Kongres, planowany na wrzesień 2020 roku, został przełożony o rok z powodu pandemii.
""Budapeszt jest dwie godziny drogi samochodem od Bratysławy. Czemu nie pojechać do Bratysławy?"" - zapytał.
Franciszek ujawnił, że obiecał udać się w podróż do Libanu. Jak dodał, proponowano mu, by w drodze do Iraku zatrzymał się w Bejrucie, ale uznał, że to byłoby za mało.
""Obiecałem pojechać do Libanu"" - zapewnił. Wyjaśnił, że w sprawie podróży zawsze słucha doradców. ""A zaproszeń jest dużo"" - zauważył.
Pytany o ryzyko zakażeń koronawirusem podczas podróży do Iraku, papież odparł, że wiele się przed nią modlił i prosił Boga, by „zaopiekował się ludźmi”.
Nawiązując do swej wizyty w zburzonym przez Państwo Islamskie Mosulu podkreślił, że nie wyobrażał sobie tego, że zniszczenia są tak ogromne i okrucieństwa były tak wielkie, że aż trudno w to uwierzyć. Jak przyznał, było dla niego „poruszające” przeżycie, podobnie, jak relacje o cierpieniach jazydów.
Mówił też, że wielkie wrażenie zrobiło na nim świadectwo matki z Karakosz, która straciła dziecko podczas trwających tam walk. Jak dodał, kobieta ta przebaczyła.
Położył także nacisk na potrzebę braterstwa międzyludzkiego i w tym kontekście przywołał dokument o braterstwie ludzkim, jaki podpisał w Abu Zabi dwa lata temu z wielkim imamem uniwersytetu kairskiego Al-Azhar.
Jak zaznaczył, spotkał się z krytyką ze strony tych, którzy mówili, że „papież nie wie, co robi”; i że jest to „krok przeciwko doktrynie katolickiej, ocierający się o herezję”.
„Ale to nie był kaprys, to zgodne z linią Soboru Watykańskiego II” - oświadczył.
Z uznaniem wypowiedział się o przywódcy szyitów Alim as-Sistanim, którego odwiedził w Nadżafie. Nazwał go „wielkim mędrcem i człowiekiem Bożym”. „On wstał dwa razy, żeby mnie pozdrowić” - podkreślił papież i wyznał, że wizytę u lidera szyitów uznał za swój obowiązek. To spotkanie, dodał, „dobrze zrobiło mojej duszy”.
Franciszek zapewnił też, że nie ma „fobii” i lęku przed podróżą do swej ojczystej Argentyny, ale jak przyznał, nie udało się w 2017 roku zorganizować tej wizyty w miesiącu, w którym panowałyby tam korzystne warunki pogodowe. Dodał też: ""Ja 76 lat spędziłem w Argentynie”.
Na uwagę, że mówił o tym, że jego pontyfikat będzie krótki, a obecnie kończy się jego ósmy rok, papież zapytał żartobliwie, czy ma zrobić gest, żeby „odczynić urok”. Jak przyznał, w czasie tej podróży zmęczył się bardziej, niż podczas innych. Ocenił, że to „konsekwencja” tego, że ma 84 lata.
Papież mówił też o kobietach w związku z ich świętem: ""I dzisiaj kobieta jest upokarzana"".
Przypomniał, że w samolocie do Bagdadu otrzymał kopię ogłoszenia Państwa Islamskiego z cennikiem kobiet - niewolnic sprzedawanych na targu.
""Kobiety są sprzedawane i to w centrum Rzymu"" - dodał, odnosząc się do prostytucji i działalności ośrodka kościelnego, który pomaga takim kobietom wrócić do normalnego życia.
Franciszek mówił o kobietach, które są przemycane w Europie. ""To się dzieje tutaj"" - zaznaczył.
Na początku konferencji prasowej papież złożył kobietom życzenia z okazji święta 8 marca.
Irak po wizycie papieża: Ludzie mówili: ""Kogo wy macie!?"". Wy, chrześcijanie, macie prawdziwy skarb
Podsumowując wizytę papieża w Iraku, chaldejski patriarcha Babilonii, kard. Luis Sako, podkreślił, że była ona wielkim „adwentem” dla wszystkich muzułmanów i chrześcijan. Stała się dla mieszkańców kraju źródłem radości i pokoju. Franciszek przyniósł umocnienie i nadzieję narodowi. W ciągu trzech dni dzielił cierpienia i nadzieje Irakijczyków. 
  1",,DODANE 08.03.2021 15:08,PAP,"TAGI:
irak kościół pap papież watykan",https://www.gosc.pl/doc/6763854.Papiez-u-naszych-sasiadow-Czemu-by-nie-pojechac-do-Bratyslawy
Zwyciężyć świat?,"Pandemia zmiata miliony ofiar i wywiera wpływ na nasz styl życia. Dostarcza cierpień i budzi lęk. Przykro mi, gdy w artykułach i komentarzach internetowych znajduję narzekanie na to, że Kościół w tych warunkach nie ma ludziom nic do powiedzenia.
Jego czołowi przedstawiciele wykazują postawę dobrych obywateli, z odpowiedzialnością wsłuchują się w głos ludzi nauki i ekspertów. Lecz czyżby wszystkim miało wystarczyć, że Kościół potrafi dostroić się do fal, na jakich nadają rządzący i specjaliści od zachorowalności? Owszem, ważne są modlitwa, gesty solidarności i miłość okazywana najbardziej potrzebującym… Ale wciąż brakuje w przestrzeni publicznej głosu prawdziwie katolickiego, profetycznego. Zapomnieliśmy o Chrystusowym krzyżu, o mocy Boga w słabości. Co powinno wyróżniać chrześcijanina? Sposób odczytywania faktów, myślenie po Bożemu, nie po ludzku. Takie jest powołanie Kościoła w świecie. Tymczasem kard. Jean-Claude Hollerich powiedział, że pandemia przyspieszyła o jakieś dziesięć lat postęp sekularyzacji tego świata. Kościół musi wrócić do właściwego sobie sposobu istnienia, czyli do nawrócenia, by być na nowo „znakiem sprzeciwu” i głosem proroczym w świecie. Inaczej nasze świątynie pozostaną puste, choć nikogo już wirus straszyć nie będzie. Być może Kościół zanadto zbliżył się do świata, oddając Cezarowi to, co należało się Bogu.
W tej sytuacji mocy nabierają słowa ukochanego ucznia Jezusa: „Wszystko bowiem, co z Boga zrodzone, zwycięża świat; tym właśnie zwycięstwem, które zwyciężyło świat, jest nasza wiara. A któż zwycięża świat, jeśli nie ten, kto wierzy, że Jezus jest Synem Bożym?”. Czemu apostoł mówi o zwyciężaniu świata? Czyż nie powinniśmy raczej do niego wychodzić? W Piśmie Świętym słowo „świat” ma dwa znaczenia. Po pierwsze, oznacza kosmos i jego rozwój, który dokonuje się za pośrednictwem człowieka. W tym znaczeniu świat jest dobry. „Świat” może również oznaczać „prymat ludzkiego »ja«”. Tak rozumiany „świat” zawiera się w stwierdzeniu: „Muszę zajmować się moimi sprawami” lub „sam jestem sobie panem”. Przed takim światem Jezus przestrzegał uczniów. – Arcybiskup Fulton Sheen opowiadał, że któregoś dnia zadzwonił znajomy jubiler z pytaniem: „Czy chciałbyś dostać dużo srebrnych krzyżyków?”. „Skąd je masz? – zapytał arcybiskup. „Od zakonnic. Przyniosły mi je i powiedziały, że już nie będą ich używać, bo noszenie krzyżyka separuje je od świata. Pytały, ile mogę im zapłacić za srebro” – powiedział jubiler i zapytał: „Co się dzieje z twoim Kościołem?”. „Właśnie to!” – odpowiedział Sheen. „Pogarda dla Chrystusa i Jego krzyża, która sprawia, że Kościół przyjmuje postawę tego świata”. •
1
OCEŃ TEN ARTYKUŁ
1 2 3 4 5",KS. ROBERT SKRZYPCZAK,DODANE 10.01.2021 00:00,,,https://www.gosc.pl/doc/6677040.Zwyciezyc-swiat
Ks. Tomasz Halik: w Polsce sekularyzacja przebiega najszybciej,"""Badania wskazują, że dziś najszybszy proces sekularyzacji ma miejsce w Polsce"" – podkreślił ks. prof. Tomasz Halik wskazując, że przyczyn tak szybkiej zapaści wcześniej mocnego i tradycyjnego Kościoła dopatruje się w „nieszczęsnym sojuszu nacjonalistycznych polityków z hierarchami kościelnymi”. Czeski teolog, socjolog i filozof wziął udział w ekumenicznej konferencji „Pandemia jako doświadczenie ekumeniczne. Kościele, co dalej?”, zorganizowanej przez wspólnotę Chemin-Neuf.
Ks. prof. Tomasz Halik stwierdził, że Kościół katolicki na Zachodzie przechodzi jeden z najcięższych kryzysów od Reformacji i kryzysu pozycji społecznej od czasu Rewolucji Francuskiej. Wskazał na problem głębokich różnic nie pomiędzy Kościołami, a wewnątrz nich. Opisał sytuację wyludnionych i sprzedawanych świątyń oraz likwidowanych seminariów duchownych.
– W czasie kryzysu pandemii zastanawiałem się, czy sytuacja pustych ze względu na obostrzenia sanitarne świątyń to nie prorocze ostrzeżenie, jak kościoły mogą wyglądać w przeciągu najbliższych lat – powiedział ks. Halik.
Według czeskiego teologa, wyobrażenie o tym, że upadek Kościoła w części Europy związany jest przed wszystkim z liberalizacją teologii, jest fałszywe. Zauważył, że Kościół stracił członków na wszystkich kontynentach. Jako przykład podał sytuację tradycyjnie katolickiej Ameryki Łacińskiej, gdzie Kościół za bardzo zaufał sile tradycji i zaniedbał formację duchową i intelektualną, w konsekwencji czego nastąpił masowy exodus katolików i ucieczka do sekt zielonoświątkowych, powierzchowna religijność i fundamentalistyczna teologia. Omawiając sekularyzację w Irlandii wskazał na wagę skandali wykorzystywania seksualnego nieletnich przez duchownych.
– Badania wskazują, że dziś najszybszy proces sekularyzacji ma miejsce w Polsce – podkreślił ks. Halik wskazując, że przyczyn tak szybkiej zapaści wcześniej mocnego i tradycyjnego Kościoła dopatruje się w „nieszczęsnym sojuszu nacjonalistycznych polityków z hierarchami kościelnymi”. ""Obawiam się, że w ciągu kilku lat uda im się zniszczyć Kościół w większym stopniu, niż wcześniej przez dziesięciolecia robiły to władze komunistyczne ze wszystkimi ich środkami, z jakich korzystali"" – stwierdził prelegent i dodał: „Tym co młodą generację Polaków prowadzi do szybkiego odwrotu od Kościoła, jest katolicyzm bez chrześcijaństwa”.
Czeski teolog zauważył, że kryzys, jaki przechodzimy w trakcie procesu globalizacji, objawia się niebezpiecznym nacjonalizmem i fundamentalizmem. Wskazał na niepokojące działania populistycznych polityków na Węgrzech, Słowacji, Słowenii i w Czechach, gdzie religię traktuje się instrumentalnie a księża z tym kolaborują. „Pod maską polityki ukrywa się tu coś, co z wiarą nie ma nic wspólnego” – powiedział ks. Halik dodając, że ""tak – poprzez nadużywanie religijnej retoryki – tworzy się karykatura religii"".
– Kiedy widziałem w telewizji zdjęcia z Warszawy, na których politycy i narodowcy kroczyli pod sztandarami z hasłem „My chcemy Boga”, zastanawiałem się, jakiego Boga oni tak naprawdę chcą. Prawdopodobnie to nie jest Bóg, jakiego Jezus nazywał swoim Ojcem – powiedział ks. Halik.
Mówca wskazał, że w aktualnej sytuacji należy postawić pilnie pytanie, czy chrześcijaństwo może wzbudzić w sobie terapeutyczną moc wiary i pomóc zwalczyć niepokojące tendencje nacjonalistyczne i fundamentalistyczne. „Trzeba pilnie pokazać ludziom inną twarz chrześcijaństwa niż ta, która ludzi w zrozumiały sposób od Kościoła odpycha. Trzeba pilnie pokazać inną twarz chrześcijaństwa niż ta wybudowana tylko na zaufaniu do tradycji, a teraz odchodzi w przeszłość” – mówił.
– Wiarygodności Kościoła odniosła ciężkie obrażenia przez stopniowo odkrywane, a skandalicznie długo zakrywane przypadki seksualnego wykorzystywania dzieci i młodzieży przez duchownych i nadużywania władzy kleru – stwierdził ks. Halik dodając, że fenomen wykorzystywania seksualnego odkrywa dziś podobną rolę, jaką za czasów Lutra odgrywał problem sprzedaży odpustów, który przyspieszył Reformację. Wskazał, że początkowo wydawały się to kwestie marginalne, jednak pokazują głęboki problem całego systemu, jak np. relacja Kościoła i władzy czy kleru i świeckich.
Ks. Halik stwierdził, że Kościół katolicki w całym świecie zachodnim przeżywa ciężki kryzys duchowieństwa. „Dziś ciężkiemu wstrząsowi tożsamości uległa rola księdza w społeczeństwie, zarówno w postrzeganiu go przez świeckie społeczeństwo jak i wewnątrz Kościoła” – powiedział wskazując, że „tradycyjny mocno wyidealizowany obraz księdza, który próbuje wytwarzać formacja seminaryjna, wyraźnie nie pasuje do warunków współczesności”.
– Sytuacja nie ulegnie zmianie, jeżeli Kościół nie przyjmie zupełnie nowego modelu duszpasterskiego, innego niż model parafii terytorialnych. Jeżeli nie zostanie wdrożona nowa formacja kapłańska, większa przestrzeń dla działalności laikatu w Kościele – powiedział ks. Halik. „Niestety, jest to oczywiste, że tego typu odnowa nie narodzi się na biurkach biskupów, bo aby powstała, potrzebne są mocne impulsy duchowe i głęboka teologiczna refleksja nad problemem” – dodał, wskazując, że ogromną rolę do odegrania mają tu wspólnoty takie jak Chemin-Neuf.
Stwierdził, że skandaliczne przypadki wykorzystywania seksualnego odkrywają również problem stosunku do seksualności w Kościele, zwłaszcza wśród duchowieństwa, którzy nie są często w stanie unieść psychologicznych skutków zobowiązania do życia we wstrzemięźliwości seksualnej i bez rodziny.
– Świeckie społeczeństwo zaczęło postrzegać Kościół jako społeczność rozhisteryzowaną, jako zajmującą się z pasją tylko kilkoma tematami, takimi jak aborcja, prezerwatywy, związki homoseksualne, i rzucającą anatemy zamiast zastanowić się, w jaki sposób mogą pomóc światu – powiedział ks. Halik wskazując, że według niego jest możliwe skonstruowanie systemu etyki seksualnej na etyce stosunków międzyludzkich i relacji, by budować epokę wzajemnego szacunku w czasach komercjalizacji seksu.
1 2",,DODANE 12.06.2021 15:01,KAI,,https://www.gosc.pl/doc/6922208.Ks-Tomasz-Halik-w-Polsce-sekularyzacja-przebiega-najszybciej
Droga Krzyżowa z papieżem znów w Koloseum,"Po dwóch latach przerwy wywołanej pandemią papież Franciszek dziś wieczorem kolejny raz będzie przewodniczył Drodze Krzyżowej w rzymskim Koloseum. Z okazji roku poświęconego rodzinie, poprzez który Kościół obchodzi piątą rocznicę powstania adhortacji apostolskiej „Amoris laetitia"", rozważania i modlitwy zostały przygotowane przez rodziny.
Medytacja 10. stacji – „Jezus został ukrzyżowany” - rodzi się z doświadczenia matki, która musiała zająć się dwojgiem dzieci – sześcio- i czterolatkiem – po niespodziewanej śmierci męża. W swym rozważaniu Simona Spinelli pisze: „Od ponad siedmiu lat jesteśmy krzesłem z trzema nogami zamiast czterech: najpiękniejszym i wartościowym, nawet jeśli trochę niestabilnym. Pod krzyżem każda rodzina, nawet ta najbardziej skrzywiona, najbardziej cierpiąca, najdziwniejsza, najbardziej niekompletna, znajduje swój najgłębszy sens. Również nasza. Doświadczyliśmy, nie bez łez i bólu, że Jezus w tym uścisku zbitych gwoździami belek patrzy na nas i nigdy nie zostawia nas samych”. Kobieta  wymienia m.in. przyjaciół, matkę i brata, którzy będąc obrazem Kościoła wyciągnęli do nich pomocną rękę. „Miłość pomnaża się, ponieważ jest bezinteresowna, nawet wtedy, gdy mam pokusę, aby zrozumieć dlaczego, skoro «innych wybawił …skoro jest Mesjaszem Bożym, Jego wybrańcem», nie mógłby wybawić także mojego męża. Ale rana tego Jednego na krzyżu jest dziedzictwem, więzią i wzajemną relacją. Miłość urzeczywistnia się, ponieważ w naszej przepaści i w naszych przeciwnościach nie jesteśmy opuszczeni”.
Zobacz: Serwis specjalny na Triduum Paschalne
Dzieląc się swym doświadczeniem z Radiem Watykańskim Simona Spinelli podkreśla, że krzyż jest także drzewem życia. „W trudnych chwilach codzienności dobre słowo czy życzliwe spojrzenie, które koją twoje cierpienie są umacniającym spojrzeniem Jezusa” – mówi Spinelli.
„Krzyż jest przecież także drzewem życia. Jest to drewno wbite w ziemię, które zostało podniesione dzięki decyzji Boga o złożeniu w ofierze swojego Syna. Pod krzyżem stoi Maryja, matka Jezusa – mówi papieskiej rozgłośni Simona Spinelli. – Jako matka mogę sobie tylko wyobrazić, co można czuć w takiej chwili. Przyprawia mnie to o dreszcze: takie cierpienie można poczuć, zobaczyć, tylko oczami serca. Ale każda rodzina może się w tym odnaleźć. Trudno to wyrazić słowami: to trochę tak, jakbyśmy słyszeli głos Ducha Świętego, który przemawia do naszego serca. To głębokie człowieczeństwo Jezusa na krzyżu obejmuje wszystkie rodziny. Brak jest czymś, czego doświadczamy wszyscy, ale każda rodzina jest szczęśliwa na swój sposób i każda jest też nieszczęśliwa na swój sposób. Dlatego ważne jest, aby zrozumieć - poza każdą naszą indywidualną historią – głębokie znaczenie człowieczeństwa, które łączy je wszystkie razem. I wierzę, że w krzyżu można dostrzec każdą rodzinną historię cierpienia.”
Podczas 11 stacji – „Jezus obiecuje Królestwo dobremu łotrowi” – krzyż poniosą wspólnie Vito Sidoti e Rita Pantani, których syn jest kapłanem a córka siostrą zakonną. W rozważaniu towarzyszącemu tej stacji czytamy, że rodzice nie przyjęli dobrze decyzji swych dzieci, która wywróciła do góry nogami marzenia dotyczące ich przyszłości. „Opuściliśmy. Próbowaliśmy wzbudzić wątpliwości. Zrozumieliśmy jednak, że z Tobą nie można walczyć – czytamy w rozważaniu. – My jesteśmy naczyniem, a Ty jesteś morzem. My jesteśmy iskrą, a Ty jesteś ogniem. I dlatego, jak dobry łotr, także my prosimy Cię, abyś pamiętał o nas, kiedy wejdziesz do swojego Królestwa”.
„Bóg ma swoje drogi, ale pragnie, by każda rodzina była szczęśliwa” – mówi Radiu Watykańskiemu Vito Sidoti.
„Wybory naszych dzieci było nieoczekiwane. Andrea miał grono przyjaciół a wśród nich koleżankę od serca, z którą, jak myśleliśmy, będzie dzielił swoje życie. Jednak pewnego dnia powiedział nam, że idzie do seminarium. Bardzo przeżyliśmy jego decyzję – mówi papieskiej rozgłośni Vito Sidoti. – Z kolei nasza córka Benedetta z wyróżnieniem skończyła studia pielęgniarskie. Pracowała i powtarzała, że nie tylko chce leczyć chorych, ale przede wszystkim troszczyć się o nich. Pewnego dnia oznajmiła nam, że idzie do zakonu klauzurowego i będzie trapistką. Byliśmy ogromnie zaskoczeni. Druga córka wyszła za mąż i ma dzieci. Cieszymy się ich pięknym życiem i tym, że rozpala je Bóg, który działa w świecie i naszym życiu.”
W ostatniej stacji Drogi Krzyżowej – „Ciało Jezusa złożone w grobie” – głos zabiera rodzina migrantów z Demokratycznej Republiki Konga. W rozważaniu czytamy: „Jesteśmy martwi dla naszej przeszłości. Chcielibyśmy mieszkać we własnej ziemi, ale przeszkodziła nam w tym wojna. Rodzinie trudno jest wybierać między marzeniami a wolnością. Między pragnieniami a przetrwaniem. Jesteśmy tu po podróży, podczas której widzieliśmy, jak umierają kobiety i dzieci, przyjaciele, bracia i siostry. Jesteśmy tutaj, ocaleni. Postrzegani jako ciężar. My, którzy byliśmy ważni w naszym domu, tutaj jesteśmy liczbami, kategoriami, uproszczeniami. Niemniej, jesteśmy jednak kimś więcej niż tylko imigrantami. Jesteśmy osobami. Przyjechaliśmy tu dla naszych dzieci. Codziennie umieramy za nie, aby tutaj mogły próbować żyć normalnie, bez bomb, bez krwi, bez prześladowań”.
„Wierzymy, że nadzieja nigdy nie umiera” - mówi Radiu Watykańskiemu Raoul Bwalwele, który wraz z żoną Irene i dwojgiem dzieci mieszka obecnie we Włoszech. Mężczyzna przyjechał tu legalnie na studia, jego żona podzieliła jednak los wielu migrantów pokonując morze.  
„Kiedy na początku opowiedziała mi swoją historię byłem przerażony. Stanęły mi przed oczami obrazy tak wielu naszych braci, którzy docierają do Włoch pokonują morze. Pierwszą reakcją był strach – opowiada papieskiej rozgłośni. – Kiedy słuchałem, przez co przeszła, dziękowałem Bogu, że ją ocalił, że mimo wszystko cała dotarła do celu. Uczyłem ją nowego życia, przybliżałem Italię. Dziś jest już zintegrowana, pracuje i jest matką naszych pięknych dzieci, a my wspólnie idziemy dalej.”
  1",,DODANE 15.04.2022 15:15,VATICANNEWS.VA,"TAGI:
droga krzyżowa papież rzym wielki piątek",https://www.gosc.pl/doc/7476147.Droga-Krzyzowa-z-papiezem-znow-w-Koloseum
Droga Krzyżowa z papieżem znów w Koloseum,"Po dwóch latach przerwy wywołanej pandemią papież Franciszek dziś wieczorem kolejny raz będzie przewodniczył Drodze Krzyżowej w rzymskim Koloseum. Z okazji roku poświęconego rodzinie, poprzez który Kościół obchodzi piątą rocznicę powstania adhortacji apostolskiej „Amoris laetitia"", rozważania i modlitwy zostały przygotowane przez rodziny.
Medytacja 10. stacji – „Jezus został ukrzyżowany” - rodzi się z doświadczenia matki, która musiała zająć się dwojgiem dzieci – sześcio- i czterolatkiem – po niespodziewanej śmierci męża. W swym rozważaniu Simona Spinelli pisze: „Od ponad siedmiu lat jesteśmy krzesłem z trzema nogami zamiast czterech: najpiękniejszym i wartościowym, nawet jeśli trochę niestabilnym. Pod krzyżem każda rodzina, nawet ta najbardziej skrzywiona, najbardziej cierpiąca, najdziwniejsza, najbardziej niekompletna, znajduje swój najgłębszy sens. Również nasza. Doświadczyliśmy, nie bez łez i bólu, że Jezus w tym uścisku zbitych gwoździami belek patrzy na nas i nigdy nie zostawia nas samych”. Kobieta  wymienia m.in. przyjaciół, matkę i brata, którzy będąc obrazem Kościoła wyciągnęli do nich pomocną rękę. „Miłość pomnaża się, ponieważ jest bezinteresowna, nawet wtedy, gdy mam pokusę, aby zrozumieć dlaczego, skoro «innych wybawił …skoro jest Mesjaszem Bożym, Jego wybrańcem», nie mógłby wybawić także mojego męża. Ale rana tego Jednego na krzyżu jest dziedzictwem, więzią i wzajemną relacją. Miłość urzeczywistnia się, ponieważ w naszej przepaści i w naszych przeciwnościach nie jesteśmy opuszczeni”.
Zobacz: Serwis specjalny na Triduum Paschalne
Dzieląc się swym doświadczeniem z Radiem Watykańskim Simona Spinelli podkreśla, że krzyż jest także drzewem życia. „W trudnych chwilach codzienności dobre słowo czy życzliwe spojrzenie, które koją twoje cierpienie są umacniającym spojrzeniem Jezusa” – mówi Spinelli.
„Krzyż jest przecież także drzewem życia. Jest to drewno wbite w ziemię, które zostało podniesione dzięki decyzji Boga o złożeniu w ofierze swojego Syna. Pod krzyżem stoi Maryja, matka Jezusa – mówi papieskiej rozgłośni Simona Spinelli. – Jako matka mogę sobie tylko wyobrazić, co można czuć w takiej chwili. Przyprawia mnie to o dreszcze: takie cierpienie można poczuć, zobaczyć, tylko oczami serca. Ale każda rodzina może się w tym odnaleźć. Trudno to wyrazić słowami: to trochę tak, jakbyśmy słyszeli głos Ducha Świętego, który przemawia do naszego serca. To głębokie człowieczeństwo Jezusa na krzyżu obejmuje wszystkie rodziny. Brak jest czymś, czego doświadczamy wszyscy, ale każda rodzina jest szczęśliwa na swój sposób i każda jest też nieszczęśliwa na swój sposób. Dlatego ważne jest, aby zrozumieć - poza każdą naszą indywidualną historią – głębokie znaczenie człowieczeństwa, które łączy je wszystkie razem. I wierzę, że w krzyżu można dostrzec każdą rodzinną historię cierpienia.”
Podczas 11 stacji – „Jezus obiecuje Królestwo dobremu łotrowi” – krzyż poniosą wspólnie Vito Sidoti e Rita Pantani, których syn jest kapłanem a córka siostrą zakonną. W rozważaniu towarzyszącemu tej stacji czytamy, że rodzice nie przyjęli dobrze decyzji swych dzieci, która wywróciła do góry nogami marzenia dotyczące ich przyszłości. „Opuściliśmy. Próbowaliśmy wzbudzić wątpliwości. Zrozumieliśmy jednak, że z Tobą nie można walczyć – czytamy w rozważaniu. – My jesteśmy naczyniem, a Ty jesteś morzem. My jesteśmy iskrą, a Ty jesteś ogniem. I dlatego, jak dobry łotr, także my prosimy Cię, abyś pamiętał o nas, kiedy wejdziesz do swojego Królestwa”.
„Bóg ma swoje drogi, ale pragnie, by każda rodzina była szczęśliwa” – mówi Radiu Watykańskiemu Vito Sidoti.
„Wybory naszych dzieci było nieoczekiwane. Andrea miał grono przyjaciół a wśród nich koleżankę od serca, z którą, jak myśleliśmy, będzie dzielił swoje życie. Jednak pewnego dnia powiedział nam, że idzie do seminarium. Bardzo przeżyliśmy jego decyzję – mówi papieskiej rozgłośni Vito Sidoti. – Z kolei nasza córka Benedetta z wyróżnieniem skończyła studia pielęgniarskie. Pracowała i powtarzała, że nie tylko chce leczyć chorych, ale przede wszystkim troszczyć się o nich. Pewnego dnia oznajmiła nam, że idzie do zakonu klauzurowego i będzie trapistką. Byliśmy ogromnie zaskoczeni. Druga córka wyszła za mąż i ma dzieci. Cieszymy się ich pięknym życiem i tym, że rozpala je Bóg, który działa w świecie i naszym życiu.”
W ostatniej stacji Drogi Krzyżowej – „Ciało Jezusa złożone w grobie” – głos zabiera rodzina migrantów z Demokratycznej Republiki Konga. W rozważaniu czytamy: „Jesteśmy martwi dla naszej przeszłości. Chcielibyśmy mieszkać we własnej ziemi, ale przeszkodziła nam w tym wojna. Rodzinie trudno jest wybierać między marzeniami a wolnością. Między pragnieniami a przetrwaniem. Jesteśmy tu po podróży, podczas której widzieliśmy, jak umierają kobiety i dzieci, przyjaciele, bracia i siostry. Jesteśmy tutaj, ocaleni. Postrzegani jako ciężar. My, którzy byliśmy ważni w naszym domu, tutaj jesteśmy liczbami, kategoriami, uproszczeniami. Niemniej, jesteśmy jednak kimś więcej niż tylko imigrantami. Jesteśmy osobami. Przyjechaliśmy tu dla naszych dzieci. Codziennie umieramy za nie, aby tutaj mogły próbować żyć normalnie, bez bomb, bez krwi, bez prześladowań”.
„Wierzymy, że nadzieja nigdy nie umiera” - mówi Radiu Watykańskiemu Raoul Bwalwele, który wraz z żoną Irene i dwojgiem dzieci mieszka obecnie we Włoszech. Mężczyzna przyjechał tu legalnie na studia, jego żona podzieliła jednak los wielu migrantów pokonując morze.  
„Kiedy na początku opowiedziała mi swoją historię byłem przerażony. Stanęły mi przed oczami obrazy tak wielu naszych braci, którzy docierają do Włoch pokonują morze. Pierwszą reakcją był strach – opowiada papieskiej rozgłośni. – Kiedy słuchałem, przez co przeszła, dziękowałem Bogu, że ją ocalił, że mimo wszystko cała dotarła do celu. Uczyłem ją nowego życia, przybliżałem Italię. Dziś jest już zintegrowana, pracuje i jest matką naszych pięknych dzieci, a my wspólnie idziemy dalej.”
  1",,DODANE 15.04.2022 15:15,VATICANNEWS.VA,"TAGI:
droga krzyżowa papież rzym wielki piątek",https://www.gosc.pl/doc/7476147.Droga-Krzyzowa-z-papiezem-znow-w-Koloseum
Katolickie szkoły w USA walczą o przetrwanie,"Pandemia Covid-19 przyczynia się do zamykania katolickich szkół w USA. W minionym roku przestało działać ponad 200 takich placówek - poinformowało Krajowe Stowarzyszenie Edukacji Katolickiej (NCEA).
Według NCEA w roku 2020 z 6000 szkół katolickich zostało zamkniętych co najmniej 209. Liczba uczniów spadła o 6,4 proc. - najwięcej od czasu rozpoczęcia gromadzenia statystyk w latach 70.
Przypisuje się to m.in. niezdolności rodzin w czasie pandemii do opłaty za czesne i kłopotom finansowym kościołów zmuszonych do ograniczenia liczby wiernych na nabożeństwach.
Czesne, choć wciąż niższe niż w większości placówek prywatnych, wzrosło do średnio 4 800 dol. w szkołach podstawowych i 10 000 dol. w średnich. Niektóre, aby przetrwać, starają się o fundusze na platformie GoFundMe umożliwiającej zbieranie pieniędzy na różne wydarzenia.
""Szczególnie ucierpiały diecezje miejskie. Liczba uczniów na początku tego roku szkolnego w szkołach Archidiecezji Los Angeles spadła o 12 proc. W Archidiecezji Nowojorskiej zapisy skurczyły się o 11 proc."" - podał ""Wall Street Journal"", dodając, że odsetek populacji, która identyfikuje się jako katolicka, zmniejsza się, szczególnie w północno-wschodniej i środkowo-zachodniej części kraju.
Według Pew Research Center katolicy w 2019 roku stanowili w USA 20 proc. populacji. W roku 2007 było ich 24 proc.
W tym roku w Archidiecezji Bostońskiej zamknięto 11 ze 111 szkół.
""Służyły populacji, która najbardziej ucierpiała z powodu kryzysu ekonomicznego"" - wyjaśniał ""WSJ"" kurator Archidiecezji Bostońskiej Tom Carroll.
Jak dodał, kiedy w ubiegłych latach szkoły miały problemy finansowe, archidiecezja mogła im pomóc. W czasie pandemii usługi dla wiernych, a także darowizny, gwałtownie spadły.
Według danych NCEA i innych instytucji, nawet przed wybuchem pandemii każdego roku zamykano około 100 szkół katolickich. W 1970 roku uczęszczało do nich około 4,4 miliona uczniów. Prawie wszyscy byli katolikami, a nauczycielami często księża, zakonnice lub członkowie męskich zakonów. Zarabiali znacznie mniej niż ich koledzy ze szkół publicznych.
Dziś do szkół katolickich uczęszcza około 1,6 miliona uczniów. Około 80 proc. jest katolikami. Nauczyciele świeccy prawie całkowicie zastąpili księży i zakonnice, co spowodowało wzrost kosztów.
W wypowiedzi dla ""WSJ"" dyrektor wykonawcza Sekretariatu Edukacji Katolickiej Konferencji Biskupów Katolickich Mary Pat Donoghue oceniła, że głównym czynnikiem powodującym spadek zapisów jest niknące zaangażowanie ludzi w kościele katolickim.
""To nie dzieje się w próżni. (...) Ogólny priorytet, którym dla naszego społeczeństwa była wiara, się zmienił"" - podkreśliła Donoghue.
  1",,DODANE 14.05.2021 06:50,PAP,"TAGI:
edukacja epidemia kościół pap podstawówka szkolnictwo usa zdrowie",https://www.gosc.pl/doc/6857760.Katolickie-szkoly-w-USA-walcza-o-przetrwanie
Niemcy: Rozpoczyna się drugie zgromadzenie generalne Drogi Synodalnej,"W dniach od 30 września do 2 października będzie obradować we Frankfurcie nad Menem zgromadzenie generalne procesu reform w Kościele katolickim Niemiec, tzw. Drogi Synodalnej. Po raz pierwszy po półtorarocznej przerwie spowodowanej pandemią koronawirusa 230 uczestników zgromadzenia będzie mogło pracować nad postanowieniami.
Według niemieckiej agencji katolickiej KNA, rozpoczną się pierwsze prace nad konkretnymi projektami dokumentów końcowych. „Fora”, czyli grupy robocze, przedstawiły 14 propozycji tekstów końcowych dotyczących głównych tematów procesu: moralność seksualnej, form życia kapłańskiego, władzy i jej podziału oraz roli kobiet w Kościele.
„Mimo napomnienia papieża Franciszka, który niedawno na podobnym zgromadzeniu w Rzymie powiedział, że synody nie powinny produkować tekstów, lecz budzić nadzieję, niemieccy uczestnicy Drogi Synodalnej właśnie skupią się na tekstach” - napisała w swoim komentarzu KNA. Agencja przypomniała, że niektóre ze złożonych dotychczas „tekstów podstawowych” liczą po 40 stron, ponad 100 propozycji zmian, do tego dochodzą zalecenia konkretnych działań. We Frankfurcie okaże się, co z tego wyniknie, dyskusje będą z pewnością bardzo ożywione i pełne kontrowersji - przewiduje KNA. Obok oficjalnych obrad mogą też pojawić się dyskusje wokół ostatnich decyzji Watykanu odnośnie zwierzchników w archidiecezjach Hamburg i Kolonia.
Debata na temat dalszego kierunku Drogi Synodalnej nabrała tempa już na początku września, kiedy biskup Rudolf Voderholzer z Ratyzbony, wraz ze zgromadzoną wokół niego grupą, uruchomił własną stronę internetową z alternatywnymi tekstami.
Bp Voderholzer ostro skrytykował treści tekstów opublikowanych dotychczas na czterech forach Drogi Synodalnej. Pod względem merytorycznym dotyczy to przede wszystkim „tekstu podstawowego” forum na temat władzy i podziału władzy w Kościele. W rozmowie z KNA na początku września bp Voderholzer stwierdził, że „podstawowa struktura sakramentalna Kościoła prawie się nie pojawia, a sakramentalność urzędu biskupiego nie występuje w formie wypracowanej przez II Sobór Watykański. Niektórzy biskupi uważają, że jest to równoznaczne z „samolikwidacją episkopatu”.
Fascynującym pytaniem jest teraz, czy i jak ta krytyka wpłynie na dialog - uważa KNA. O spokój zaapelował biskup Bertram Meier z Augsburga. „Nie chcę, by na drodze synodalnej cokolwiek działo się w pośpiechu, chcę, byśmy starali się dostosować do Kościoła powszechnego”, powiedział bp Meier katolickiemu tygodnikowi ""Die Tagespost"".
Biskup Augsburga nie obawia się, że jedność Kościoła w Niemczech ulegnie rozbiciu. „Martwi mnie jednak, że narastają napięcia i spory, w konsekwencji czego myślimy bardziej w kategoriach zwycięzców i przegranych, większości i mniejszości, i podejmujemy decyzje jak w demokracji”, przyznał bp Meier. Tłumaczył, że papież Franciszek chciałby Kościoła synodalnego jako duchowego eksperymentu. Wiążę się to ze słuchaniem, wysłuchaniem, wyczuwaniem i wymaga czasu.
Wielkie nadzieje pokłada w procesie Drogi Synodalnej przewodniczący Konferencji biskupów Niemieckich, bp Georg Bätzing. Zdaniem biskupa Limburga jest to „wielka szansa”, aby Kościół niemiecki dał odpowiedź na wyzwania współczesności. ""Konieczne jest, aby ponownie powiązać konkretne warunki życia z Ewangelią Jezusa Chrystusa”, stwierdził przewodniczący niemieckiego episkopatu 28 września w Berlinie. Zauważył jednocześnie, że wielu współczesnych „nie zadaje sobie nawet pytania o sens, a już na pewno nie o Boga”.
Bp Bätzing podkreślił potrzebę „nawrócenia w najprawdziwszym sensie i w religijnym rozumieniu tego słowa”.
Długo przygotowywana „Droga Synodalna” – wspólny projekt biskupów i świeckich – rozpoczęła się oficjalnie w pierwszą Niedzielę Adwentu 2019 symbolicznym zapaleniem świec w wielu kościołach w Niemczech.
O podjęciu tej inicjatywy zadecydowała Konferencja Biskupów Niemieckich w marcu 2019. Wcześniej biskupi długo zastanawiali się nad tym, jak należy zareagować na przypadki wykorzystywania seksualnego dzieci i młodzieży przez duchownych po ogłoszeniu we wrześniu poprzedniego roku opracowania naukowego, które wywołało „trzęsienie ziemi” w Kościele katolickim tego kraju. Po zbadaniu dokumentów z lat 1946-2004 okazało się, że 4,4 procent księży wykorzystywało seksualnie małoletnich. Przez długi czas Kościół raczej starał się tuszować te fakty niż je wyjaśniać.
Tę platformę dialogu na rzecz reform powołali do życia biskupi wspólnie ze świeckimi. Otwierając proces Drogi Synodalnej ówczesny przewodniczący episkopatu – kard. Reinhard Marx i Centralnego Komitetu Katolików Niemieckich (ZdK) – Thomas Sternberg we wspólnym liście wezwali wiernych do otwartej dyskusji na temat przyszłości Kościoła w swej ojczyźnie. Zdefiniowano cztery punkty centralne: moralność seksualna, formy życia kapłańskiego, władza i jej podział, rola kobiet w Kościele. Dla każdego z nich utworzono grupę roboczą – forum - z udziałem uczestników synodu i ekspertów.
Członkowie Zgromadzenia pochodzą ze wszystkich dziedzin życia Kościoła: są wśród nich biskupi i księża, asystentki i asystenci pastoralni, diakoni, przedstawiciele młodzieży, zakonnice i zakonnicy oraz pracownicy parafii i inni. Obserwatorem ze strony Episkopatu Polski jest ks. dr Grzegorz Chojnacki.
Tak samo jak synody, również niemiecka Droga Synodalna ma charakter doradczy, przypomina agencja KNA. Wyjaśnia, że uchwały tego gremium nie będą prawnie wiążące dla żadnego biskupa, co ma zagwarantować jedność z Kościołem powszechnym i zapobiec „specjalnej drodze niemieckiej”.
Po Soborze Watykańskim II (1962-65) odbyły się w Niemczech liczne synody diecezjalne, mające wcielić w życie jego postanowienia, obradowały też dwa synody krajowe: w ówczesnej RFN był to Synod w Würzburgu (1971-75), a w NRD Drezdeński Synod Duszpasterski (1973-75). Niektóre z podjętych tam postanowień Stolica Apostolska odrzuciła, kilka nie doczekało się odpowiedzi.
Proces Drogi Synodalnej był zaplanowany pierwotnie na dwa lata. Jednak ze względu na pandemię koronawirusa nie zakończy się – jak planowano - w październiku 2021 roku, ale będzie trwał do 2022 r. Obecne zgromadzenie jest drugim z kolei. Pierwsze obradowało we Frankfurcie od 30 stycznia do 1 lutego 2020.
Prowadzony w tej formie niemiecki dialog na temat reform jest w Kościele powszechnym wydarzeniem wyjątkowym. Nie dziwi więc, że od początku spotyka się z wielkim zainteresowaniem. Choć nie jest synodem w jego klasycznym znaczeniu, to jednak pojęcie to podkreśla, że zaplanowany w ten sposób proces reform ma być czymś więcej niż tylko niezobowiązującą dyskusją. Zasady pracy zawiera statut Drogi Synodalnej. Podkreśla on, że proces ten ma na celu „wspólne poszukiwanie kroków służących umocnieniu świadectwa chrześcijańskiego”. To sformułowanie podejmuje myśl wypowiedzianą przez Franciszka w wystosowanym 24 czerwca liście „Do pielgrzymującego Ludu Bożego w Niemczech”.
Podobnie jak synod, Droga Synodalna ma charakter konsultacyjny. Ostatnie słowo na temat ewentualnego wdrożenia decyzji w swoich diecezjach mają biskupi miejsca. Ma to również na celu zapewnienie jedności z Kościołem powszechnym.
1",,DODANE 29.09.2021 13:57,KAI,"TAGI:
droga synodalna",https://www.gosc.pl/doc/7133473.Niemcy-Rozpoczyna-sie-drugie-zgromadzenie-generalne-Drogi
"""L'Osservatore Romano"" wraca w wersji papierowej","Watykański dziennik ""L'Osservatore Romano"" będzie znów, począwszy od niedzieli 4 października, ukazywać się w wersji papierowej. Przez pół roku z powodu pandemii koronawirusa gazeta wydawana była tylko w formie elektronicznej.
Powrót papierowego ""L'Osservatore Romano"" zbiega się w czasie z zapowiedzianą na niedzielę publikacją encykliki papieża Franciszka na temat braterstwa. Nadzwyczajne wydanie tego dnia zawierać będzie jej tekst - poinformował we wtorek Watykan.
""L'Osservatore Romano"" przestało być drukowane pod koniec marca, gdy z powodu restrykcji i tzw. lockdownu pojawiły się trudności z jego dystrybucją.
Watykańska gazeta ukazuje się od 1861 roku.
1",,DODANE 29.09.2020 19:26,PAP,"TAGI:
dzienniki kościół media pap watykan",https://www.gosc.pl/doc/6548536.LOsservatore-Romano-wraca-w-wersji-papierowej
Tysiące wiernych na papieskiej mszy na placu Świętego Piotra,"Tysiące wiernych przybyły w Niedzielę Zmartwychwstania Pańskiego do Watykanu na mszę pod przewodnictwem papieża Franciszka. Po dwuletniej przerwie z powodu pandemii msza odbywa się znów na placu Świętego Piotra, a nie w bazylice.
Plac przed bazyliką udekorowany jest kilkudziesięcioma tysiącami kwiatów.
Po mszy, w południe, papież wygłosi wielkanocne orędzie i udzieli błogosławieństwa Urbi et Orbi, czyli miastu i światu.
1",,DODANE 17.04.2022 10:19,PAP,"TAGI:
kościół pap papież watykan",https://www.gosc.pl/doc/7480254.Tysiace-wiernych-na-papieskiej-mszy-na-placu-Swietego-Piotra
"Abp Szewczuk: Obawiamy się inwazji, dziękujemy Papieżowi za wsparcie","Ukraińcy są wdzięczni Papieżowi za okazaną przedwczoraj bliskość w obliczu narastającego zagrożenia rosyjską inwazją. Zapewnia o tym abp Światosław Szewczuk, zwierzchnik ukraińskiego Kościoła greckokatolickiego, a zarazem przewodniczący ukraińskiej Rady Kościołów i Organizacji Religijnych.
Podczas niedzielnej modlitwy na placu św. Piotra Franciszek prosił o modlitwę w intencji tego kraju. Przyznał, że jest zaniepokojony naruszaniem zawieszenia broni i wzmożeniem działalności militarnej na wschodzie Ukrainy.
„Domagam się stanowczo, by unikano eskalacji napięć, a wręcz przeciwnie, by podjęto gesty, które byłyby w stanie wspierać wzajemne zaufanie i sprzyjać pojednaniu i pokojowi” – mówił wczoraj Papież.
Dziękując za pośrednictwem Radia Watykańskiego za to wsparcie, abp Szewczuk podkreślił, że dziś Ukraińcy boją się już nie tylko wznowienia walk na pograniczu, ale inwazji rosyjskich wojsk i to w sytuacji, kiedy trwa pandemia i obrona byłaby przez to znacznie utrudniona.
„Przez niemal rok trwało zawieszenie broni. Teraz jest ono naruszane. Nasilają się ostrzały i starcia militarne na wschodniej Ukrainie. I jest to tragedia, bo mieliśmy nadzieję, że uda się powstrzymać wojnę i znaleźć polityczne czy dyplomatyczne rozwiązanie tego konfliktu – powiedział papieskiej rozgłośni abp Szewczuk. – Wszyscy wiedzą, że dla tej sytuacji nie ma rozwiązania militarnego. Ale jest też drugi powód do obaw. Ukraińcy obawiają się bardzo silnej koncentracji wojsk rosyjskich wzdłuż granicy z Ukrainą. I wszystko to dzieje się w kontekście pandemii. Aktualnie na Ukrainie przeżywamy silną falę pandemii. Dlatego przeżywamy chwile wielkiego lęku. Stąd solidarność Ojca Świętego, fakt, że zwrócił uwagę na nasze cierpienia rodzi w nas poczucie głębokiej wdzięczności względem Ojca Świętego, za jego modlitwę, za jego wsparcie dla cierpiącego narodu ukraińskiego.“
Zdaniem abp. Szewczuka groźba inwazji jest tym tragiczniejsza, że za dwa tygodnie zarówno prawosławni, jak i grekokatolicy w Ukrainie i Rosji będą przeżywać Wielkanoc. Mamy nadzieję, że cerkiewne dzwony i nasze pieśni paschalne wezmą gorę nad zgiełkiem wojny – dodał zwierzchnik Kościoła greckokatolickiego, prosząc wszystkich o modlitwę o pokój na Ukrainie.
1
OCEŃ TEN ARTYKUŁ
1 2 3 4 5",KRZYSZTOF BRONK,DODANE 20.04.2021 18:19,VATICANNEWS.VA,,https://www.gosc.pl/doc/6822948.Abp-Szewczuk-Obawiamy-sie-inwazji-dziekujemy-Papiezowi-za
Ponad 1 mln osób pielgrzymowało w ub.r. do kalwaryjskiego sanktuarium,"Ponad 1 mln pielgrzymów przybyło w ub.r. do sanktuarium pasyjno-maryjnego w Kalwarii Zebrzydowskiej. Jego rzecznik, bernardyn o. Tarsycjusz Bukowski powiedział PAP, że to ponad trzykrotnie więcej niż w 2020 r. Wówczas, przez pandemię, peregrynowało 314 tys. pątników.
Przed pandemią COVID-19 sanktuarium odwiedzało rocznie ok. 1,8 mln wiernych.
""Miniony czas, podobnie jak wcześniejszy rok, był naznaczony pandemią. () Sanktuarium funkcjonowało według stałego porządku. Najważniejsze pozostało sprawowanie sakramentów, modlitwa i troska o przybywających pielgrzymów"" - poinformował o. Tarsycjusz Bukowski.
Jak podkreślił, zauważalny w minionym roku był wzrost liczby wiernych modlących się na Dróżkach Kalwaryjskich i w bazylice w gronie rodziny. ""Wielu pielgrzymów przybywa indywidualnie. W 2021 r. kalwaryjscy zakonnicy spędzili w konfesjonałach ponad 3,3 tys. godzin. Posługa spowiedzi, obok sprawowania innych sakramentów i głoszenia Słowa Bożego, jest jednym z głównych aspektów działalności kalwaryjskiego sanktuarium. Zakrystia bazyliki, Dom Pielgrzyma oraz Kalwaryjskie Centrum Informacji zanotowało 50,7 tys. pielgrzymów w grupach zorganizowanych. Zorganizowanych grup spoza Polski przybyło jedynie 15. Wszystkich pielgrzymów przybyłych do sanktuarium w ciągu minionego roku zarejestrowano 1 005 463"" - poinformował rzecznik.
O. Tarsycjusz przypomniał, że po raz drugi z rzędu - przez pandemię COVID-19 - niemożliwe było zorganizowanie Misterium Męki Pańskiej w Wielkim Tygodniu. Rokrocznie gromadzi ono rzesze pielgrzymów. Nabożeństwo Drogi Krzyżowej, odprawiane na dróżkach okalających sanktuarium, gromadziło nawet znacznie ponad 100 tys. wiernych.
""W tygodniu odpustowym odbywały się wszystkie nabożeństwa i sprawowano sakramenty, ale odwołano wydarzenia towarzyszące. Wielkopiątkowa Droga Krzyżowa odbyła się w kalwaryjskiej bazylice, a przewodniczył jej metropolita krakowski abp Marek Jędraszewski. Pielgrzymi, którzy nie mogli przebywać wewnątrz świątyni, modlili się na dróżkach kalwaryjskich, ponieważ nabożeństwo było nagłośnione przez megafony. W modlitwie uczestniczyli też wierni za pomocą transmisji internetowej"" - wskazał o. Tarsycjusz.
Obchody Wielkiego Odpustu Wniebowzięcia NMP w sierpniu przebiegały zgodnie z wytycznymi sanitarnymi i zgromadziły rzesze pątników. ""Przez cały odpustowy tydzień w bazylice i na dróżkach modliło się ok. 170 tys. wiernych. Rzesze pielgrzymów przybyły także na doroczną Pielgrzymkę Rodzin Archidiecezji Krakowskiej, która miała miejsce 5 września"" - powiedział rzecznik.
Ważnym wydarzeniem w ub.r. było wybór kustosza kalwaryjskiego sanktuarium o. Konrada Cholewy na definitora generalnego Zakonu Braci Mniejszych. Dokonała tego kapituła generalna Zakonu obradująca w Rzymie. ""Zarząd Prowincji na stanowisko kustosza sanktuarium powołał o. Gracjana Kubicę"" - wskazał o. Tarsycjusz.
Jednym z najważniejszych wydarzeń minionego roku było 389. zebranie plenarne Konferencji Episkopatu Polski, które obradowało w czerwcu w sanktuarium. ""Kalwaria była również miejscem obrad m.in. rektorów polskich seminariów duchownych oraz polskich egzorcystów, a także międzynarodowych zjazdów animatorów spotkań małżeńskich oraz dziennikarzy telewizji EWTN"" - poinformował bernardyn.
Duchowny przypomniał też, że w 2021 r. rozpoczęła się realizacja projektu ""Dziedzictwo Sanktuarium w Kalwarii Zebrzydowskiej na szlaku UNESCO"", który jest współfinansowany w ramach Mechanizmu Finansowego EOG na lata 2014-2021. Zakłada on renowację ośmiu kaplic znajdujących się na dróżkach oraz remont i przystosowanie do celów edukacyjnych i kulturalnych trzech zabytkowych budynków przyklasztornych.
""W czerwcu rozpoczął swoją działalność Dom Życia, czyli placówka świadcząca pomoc rodzinom i osobom dotkniętym nieuleczalną chorobą dziecka w łonie matki, zwłaszcza zespołami wad letalnych. Pomoc psychologiczną i duchową mogą również otrzymać rodziny po utracie poczętego dziecka w wyniku poronienia naturalnego, kobiety i rodziny dotknięte skutkami dokonanej aborcji, rodziny z terminalnymi chorobami dzieci oraz kobiety mające trudności w przyjęciu poczętego dziecka, które rozważają aborcję"" - powiedział o. Tarsycjusz Bukowski.
Sanktuarium w Kalwarii Zebrzydowskiej zostało ufundowane na początku XVII w. przez rodzinę Zebrzydowskich. Od początku opiekują się nim Bernardyni. Równolegle z klasztorem wybudowano dróżki przypominające kompozycją miejsca święte w Jerozolimie. (PAP)
Autor: Marek Szafrański
szf/ amac/
1",,DODANE 08.01.2022 11:50,PAP,"TAGI:
kościół pap",https://www.gosc.pl/doc/7309272.Ponad-1-mln-osob-pielgrzymowalo-w-ub-r-do-kalwaryjskiego
"Arcybiskup Paryża wszczął procedurę usunięcia proboszcza, lekceważącego normy sanitarne","Arcybiskup Paryża, Michel Aupetit ogłosił wszczęcie procedury kanonicznej usunięcia z urzędu proboszcza parafii Sainte-Eugène-Sainte-Cécile, ponieważ, według informacji przekazanych diecezji paryskiej, nie zapewnił on przestrzegania środków sanitarnych obowiązujących w walce z pandemią Covid-19 w swoim kościele podczas uroczystości w sobotę 3 kwietnia.
Jak informuje diecezja paryska środki te były przedmiotem jasnych instrukcji, regularnie przypominanych wszystkim parafiom przez władze kościelne. W oczekiwaniu na zakończenie tej procedury kanonicznej, diecezja apeluje do proboszcza o ścisłe egzekwowanie przestrzegania środków sanitarnych w tym kościele i o przekazanie w czasie weekendu komunikatu arcybiskupa Paryża do wiadomości parafian, aby przypomnieć im raz jeszcze o zasadach, które obowiązują wszystkich.
1",,DODANE 08.04.2021 07:37,KAI,"TAGI:
abp michel aupetit",https://www.gosc.pl/doc/6807721.Arcybiskup-Paryza-wszczal-procedure-usuniecia-proboszcza
Wsparcie modlitewne dla służby zdrowia,"""Boże, błogosław Służbę Zdrowia. Modlimy się za Was codziennie"" - baner z takim napisem zawisł przed kościołem pw. Świętych Apostołów Piotra i Pawła w Baczynie.
Pomysł zawieszenia baneru takiej treści podsunęła proboszczowi jedna z parafianek, która - widząc podobny we Wrocławiu - podkreśliła, że to piękny znak pamięci i wsparcia. - Wystarczył więc jeden telefon, zaprzyjaźniona drukarnia przygotowała baner, a ministranci zajęli się jego przymocowaniem - wyjaśnia proboszcz ks. Jarosław Zagozda.
- Nasz kościół parafialny leży przy uczęszczanej drodze wojewódzkiej. Usytuowanie Szpitala Wojewódzkiego w Gorzowie Wlkp. sprawia, że często przez Baczynę przejeżdżają na sygnale karetki pogotowia. Oczywiście, od początku pandemii codziennie modlimy się za służbę zdrowia, ale tym banerem chcemy jeszcze raz przypomnieć o naszej pamięci modlitewnej i wsparciu dla całej służby zdrowia - dodaje.
1
OCEŃ TEN ARTYKUŁ
1 2 3 4 5",KRZYSZTOF KRÓL,DODANE 10.04.2021 11:03,,"TAGI:
baczyna modlitwa pandemia służba zdrowia",https://www.gosc.pl/doc/6809683.Wsparcie-modlitewne-dla-sluzby-zdrowia
"Wracają audiencje generalne papieża, ale nadal bez wiernych","Pierwsza po lipcowej przerwie na odpoczynek audiencja generalna papieża Franciszka w środę odbędzie się w takiej formie, jak wszystkie od początku pandemii: w bibliotece Pałacu Apostolskiego i bez udziału wiernych. Audiencja będzie transmitowana przez Watykan.
Taki przebieg audiencji zapowiedziano w tygodniowym planie wydarzeń, ogłoszonym przez Stolicę Apostolską.
Od marca, czyli od wprowadzenia reżimu sanitarnego we Włoszech i Watykanie papież wygłasza katechezę w bibliotece, w której razem z nim są tylko księża prezentujący tłumaczenia jego wypowiedzi oraz pozdrowień na kilka języków, w tym na polski.
Nadal nie wiadomo, kiedy wierni będą mogli powrócić na papieskie audiencje i kiedy w związku z tym zostaną one przeniesione do Auli Pawła VI lub na plac Świętego Piotra.
1",,DODANE 03.08.2020 15:18,PAP,"TAGI:
kościół pap papież watykan",https://www.gosc.pl/doc/6438744.Wracaja-audiencje-generalne-papieza-ale-nadal-bez-wiernych
Wsparcie modlitewne dla służby zdrowia,"""Boże, błogosław Służbę Zdrowia. Modlimy się za Was codziennie"" - baner z takim napisem zawisł przed kościołem pw. Świętych Apostołów Piotra i Pawła w Baczynie.
Pomysł zawieszenia baneru takiej treści podsunęła proboszczowi jedna z parafianek, która - widząc podobny we Wrocławiu - podkreśliła, że to piękny znak pamięci i wsparcia. - Wystarczył więc jeden telefon, zaprzyjaźniona drukarnia przygotowała baner, a ministranci zajęli się jego przymocowaniem - wyjaśnia proboszcz ks. Jarosław Zagozda.
- Nasz kościół parafialny leży przy uczęszczanej drodze wojewódzkiej. Usytuowanie Szpitala Wojewódzkiego w Gorzowie Wlkp. sprawia, że często przez Baczynę przejeżdżają na sygnale karetki pogotowia. Oczywiście, od początku pandemii codziennie modlimy się za służbę zdrowia, ale tym banerem chcemy jeszcze raz przypomnieć o naszej pamięci modlitewnej i wsparciu dla całej służby zdrowia - dodaje.
1
OCEŃ TEN ARTYKUŁ
1 2 3 4 5",KRZYSZTOF KRÓL,DODANE 10.04.2021 11:03,,"TAGI:
baczyna modlitwa pandemia służba zdrowia",https://www.gosc.pl/doc/6809683.Wsparcie-modlitewne-dla-sluzby-zdrowia
Kard. R. Sarah: Kościół musi być dla poszukujących Boga,"Kościół katolicki musi mocniej odpowiedzieć na poszukiwanie Boga przez ludzi – uważa kardynał kurialny Robert Sarah. W wywiadzie dla francuskiej gazety „Le Figaro” z 1 lipca zwrócił uwagę, że pandemia ukazała duchową tęsknotę wielu osób. „Paradoks naszych czasów” polega na tym, że rośnie liczba tych, którzy szukają Boga, ale debata publiczna i scena polityczna coraz bardziej Go wykluczają. „Nadszedł więc czas, by Kościół powrócił do tego, czego się od niego oczekuje: do mówienia o Bogu, duszy, życiu pozagrobowym, śmierci, a przede wszystkim o życiu wiecznym” – powiedział 77-letni purpurat.
Ci, którzy zaprzeczają życiu duchowemu, odrzucają też to, co nadaje godność mężczyznom i kobietom – stwierdził kardynał, który niedawno wydał „Katechizm życia duchowego”.
„Co jest jeszcze wielkiego w naszym życiu bez życia wewnętrznego? Co pozostaje, co wymyka się prawom rynku i materii?” – zapytał retorycznie rozmówca paryskiego dziennika.
Skrytykował fakt, że „zbyt wiele czasu poświęcamy na rozmowy o strukturach Kościoła. To nikogo nie interesuje!” Jego zdaniem „tym, co naprawdę się liczy, jest nasze życie wieczne, nasze życie w przyjaźni z Bogiem. Kościół istnieje po to, aby byli święci. Reszta jest drugorzędna”.
Kard. Sarah powiedział, że ludzie chcą się spotykać z księdzem, by szukać Boga, a „nie po to, by ratować planetę”. Powołał się też na słowa Franciszka, że Kościół nie jest organizacją pozarządową.
„Nazajutrz po swoim wyborze Ojciec Święty powiedział, że jeśli Kościół przestanie szukać Boga przez modlitwę, to ryzykuje zdradę”. Boga spotyka się przede wszystkim w sakramentach takich jak chrzest czy spowiedź – przypomniał hierarcha kurialny.
Robert Sarah urodził się 15 czerwca 1945 w Ourous w północno-zachodniej Gwinei. Święcenia kapłańskie przyjął 20 lipca 1969 z rąk arcybiskupa stolicy kraju Konakry – Raymonda-Marii Tchidimbo, którego był później następcą. Kształcił się na Papieskim Uniwersytecie Gregoriańskim i we Franciszkańskim Studium Biblijnym w Jerozolimie. 13 sierpnia 1979 Jan Paweł II mianował go arcybiskupem Konakry. Sakry biskupiej udzielił mu 8 grudnia tegoż roku kard. Giovanni Benelli. Miał wówczas 34 lata i był najmłodszym biskupem katolickim na świecie. W latach 1985–2001 stał na czele konferencji episkopatu swego kraju.
1 października 2001 papież powołał go na sekretarza Kongregacji Ewangelizacji Narodów, której prefektem był wtedy włoski kardynał Crescenzio Sepe. 7 października 2010 Benedykt XVI mianował go przewodniczącym Papieskiej Rady Cor Unum, koordynującej działalność charytatywną Kościoła a na konsystorzu 20 listopada tegoż roku włączył go w skład Kolegium Kardynalskiego. W tym charakterze kard. Sarah wziął udział w konklawe w marcu 2013, które wybrało Franciszka.
24 listopada 2014 nowy papież mianował go prefektem Kongregacji ds. Kultu Bożego i Dyscypliny Sakramentów. Stanowisko to piastował do 20 lutego 2021, gdy ustąpił po ukończeniu 75 lat. 8 kwietnia 2021 Franciszek powołał go na członka Kongregacji ds. Kościołów Wschodnich.
Kard. R. Sarah odwiedził Polskę m.in. z okazji prezentacji 15 marca 2016 w Sekretariacie Episkopatu w Warszawie jego wywiadu-rzeki pt. ""Bóg albo nic: rozmowa o wierze"" (Wydawnictwo Sióstr Loretanek). Ponadto po polsku wydano jeszcze 4 inne jego dzieła, w tym ""Z głębi naszych serc"", napisaną wspólnie z Benedyktem XVI (w 2020 roku).
Kardynał jest znany z jednoznacznej obrony tradycyjnego nauczania katolickiego nt. rodziny, moralności seksualnej i prawa do życia oraz ze stanowczego potępiania islamskiego radykalizmu. Jest zdecydowanym przeciwnikiem zachodnich ideologii homoseksualnych i aborcyjnych, gender, feminizmu, sekularyzmu i idei związków partnerskich, które wraz z fundamentalizmem muzułmańskim porównuje do nazizmu i komunizmu oraz do apokaliptycznych Bestii. Nierzadko też media liberalne ukazują go jako krytyka reform liturgicznych Soboru Watykańskiego II i przychylnego Mszy trydenckiej, choć w rzeczywistości krytykuje on raczej różne wynaturzenia liturgiczne, utrudniające – jego zdaniem – ukierunkowanie człowieka na Boga.
1",,DODANE 02.07.2022 11:30,KAI,,https://www.gosc.pl/doc/7673364.Kard-R-Sarah-Kosciol-musi-byc-dla-poszukujacych-Boga
Rozpoczęła się narada papieża z kardynałami z całego świata,"W Watykanie rozpoczęła się w poniedziałek narada papieża Franciszka z kardynałami z całego świata; największe takie zgromadzenie po pandemii Covid-19. Tematem dyskusji jest konstytucja apostolska ""Praedicate Evangelium"" w sprawie reformy Kurii Rzymskiej.
Konstytucja Franciszka weszła w życie w czerwcu i usankcjonowała oraz wprowadziła liczne zmiany w organizacji pracy i funkcjonowaniu Kurii Rzymskiej. Zastąpiła konstytucję ""Pastor Bonus"" św. Jana Pawła II z 1988 roku.
Kongregacje zmieniły obecnie nazwę na dykasterie, powstały one też z połączenia papieskich rad.
Kard. Ghirlanda o swojej roli w powstaniu konstytucji ""Praedicate Evangelium""
Z nowo wykreowanym kardynałem jezuitą kard. Gianfranco Ghirlandą rozmawia ks. Rafał Bogacki. 
Watykan zapowiedział, że w naradzie z papieżem udział weźmie prawie dwustu kardynałów, patriarchów Kościołów wschodnich i przełożonych Sekretariatu Stanu.
Odbywać się będą dwie sesje dziennie - poranna i popołudniowa, a w ich trakcie przewidziane są też spotkania grup językowych dotyczące różnych aspektów dokumentu Franciszka.
Obrady zakończy msza w bazylice Świętego Piotra we wtorek.
Polska ma obecnie czterech kardynałów: to papieski jałmużnik, bliski współpracownik Franciszka Konrad Krajewski, a także metropolita warszawski Kazimierz Nycz, emerytowany metropolita krakowski Stanisław Dziwisz i archiprezbiter rzymskiej bazyliki Matki Bożej Większej Stanisław Ryłko.
Franciszek na konsystorzu o obowiązkach kardynałów
O konieczności życia ogniem Ducha Świętego, by odważnie troszczyć się zarówno o rzeczy wielkie, jak i małe mówił papież 27 sierpnia w homilii podczas konsystorza publicznego dla ustanowienia nowych kardynałów.  
1",,DODANE 29.08.2022 10:47,PAP,"TAGI:
kościół pap papież watykan",https://www.gosc.pl/doc/7796508.Rozpoczela-sie-narada-papieza-z-kardynalami-z-calego-swiata
"Papież: Potrzebne jest dziennikarstwo, które służy wszystkim ludziom","Papież Franciszek wyraził przekonanie, że w czasie obecnej pandemii potrzebne jest dziennikarstwo, które służy wszystkim ludziom. Te słowa papieża zamieszczono na Twitterze w obchodzony w niedzielę Światowy Dzień Wolności Prasy.
Na oficjalnym profilu papieża na Twitterze Watykan zamieścił jego następujące przesłanie:
""W obecnym kryzysie potrzebujemy dziennikarstwa, które służy wszystkim ludziom, szczególnie tym, którzy nie mają głosu; dziennikarstwa, które angażuje się w poszukiwanie prawdy i otwiera drogi ku jedności i pokojowi"".
Papieski profil Pontifex redagowany jest w dziewięciu językach, w tym także po polsku.
1",,DODANE 04.05.2020 07:40,PAP,"TAGI:
kościół media pap papież watykan",https://www.gosc.pl/doc/6285064.Papiez-Potrzebne-jest-dziennikarstwo-ktore-sluzy-wszystkim
Watykan: Odrzucanie osób starszych i najsłabszych to forma ukrytej eutanazji,"Odrzucanie osób najsłabszych, przede wszystkim chorych i niepełnosprawnych to ""forma ukrytej eutanazji""- głosi wydany we wtorek dokument Papieskiej Akademii Życia na temat starości. Jak podkreślono w Watykanie, pandemia wywołała ""masakrę seniorów"".
Dokument Papieskiej Akademii nosi tytuł: ""Starość naszą przyszłością. Sytuacja osób starszych po pandemii"". Przedstawiono w nim wnioski, jakie należy wyciągnąć z obecnego globalnego kryzysu sanitarnego z powodu Covid-19.
W tekście podkreślono, że odrzucanie osób starszych ""wystawia na ryzyko całe społeczeństwo"".
""To podejście niebezpieczne"" - ostrzegł Watykan, dodając, że jest to ""zarozumiałość, która nie zna granic"".
Taka postawa, dodała Akademia, ""rodzi kolosy na glinianych nogach"".
""Zarozumiałość, pycha, arogancja, pogarda dla osób słabych charakteryzuje tych, którzy uważają się za silnych"" - zaznaczono w dokumencie.
Ponadto podkreśla się, że pandemia ukazała ""podwójną świadomość"": ""Z jednej strony współzależność między wszystkimi, a z drugiej obecność silnych nierówności"".
""Jesteśmy wszyscy na łasce tej samej burzy, ale w pewnym sensie można też powiedzieć, że wiosłujemy na różnych łodziach; najsłabsi toną codziennie"" - głosi dokument.
Postawiona w nim została teza, że niezbędne jest przemyślenie modelu rozwoju całej planety, a zadanie to dotyczy świata polityki, ekonomii, społeczeństwa, organizacji religijnych.
Prezentując dokument, przewodniczący Papieskiej Akademii Życia arcybiskup Vincenzo Paglia oświadczył, że pandemia spowodowała ""prawdziwą masakrę osób starszych"", z których większość - jak dodał - zmarła w domach opieki.
""Dane z niektórych krajów, na przykład z Włoch wskazują, że połowa seniorów - ofiar Covid-19 przebywała w placówkach opiekuńczych, podczas gdy tylko 24 procent zgonów dotyczy osób starszych, które mieszkały w domach"" - zauważył.
""Własny dom - dodał - także podczas pandemii znacznie bardziej chronił"".
Zdaniem watykańskiego dostojnika to powinno skłonić do refleksji nad modelem opieki nad osobami starszymi.
1",,DODANE 09.02.2021 15:21,PAP,"TAGI:
kościół pap papież seniorzy watykan",https://www.gosc.pl/doc/6725072.Watykan-Odrzucanie-osob-starszych-i-najslabszych-to-forma
Papież Franciszek wyruszył w podróż do Iraku,"Papież Franciszek wyruszył w piątek rano w podróż do Iraku; pierwszą od początku pandemii Covid-19. Papieski samolot odleciał z rzymskiego lotniska Fiumicino. W Bagdadzie oczekiwany jest około południa czasu polskiego.
Franciszek jest pierwszym w historii papieżem, który odwiedzi Irak. To jego 33. zagraniczna pielgrzymka i w związku z pandemią odbędzie się w reżimie sanitarnym. Została tak zorganizowana, aby unikano tłumów i by wszędzie przestrzegane były reguły dystansu, obowiązek maseczek i by wszystko było zgodne z przepisami o walce z koronawirusem.
Niemal wszyscy Irakijczycy zobaczą papieża w telewizji, a nie na ulicach. W kraju obowiązuje szereg restrykcji z powodu notowanego ostatnio wzrostu zakażeń.
Samolot z papieżem przeleci nad Grecją, Cyprem, Izraelem i Jordanią. Zgodnie z tradycją Franciszek wystosuje do przywódców tych krajów depesze z pozdrowieniami.
W przeddzień wizyty papież udał się tradycyjnie do rzymskiej bazyliki Matki Bożej Większej, gdzie modlił się w intencji tej podróży.
Pierwszy dzień wizyty Franciszek spędzi w Bagdadzie, gdzie spotka się z przedstawicielami najwyższych władz kraju. W Pałacu Prezydenckim wygłosi przemówienie do przedstawicieli społeczeństwa, świata polityki, kultury i biznesu.
Odwiedzi też katolicką katedrę obrządku syryjskiego Matki Bożej Zbawienia.
Podczas wizyty trwającej do poniedziałku papież pojedzie do miasta Nadżaf, gdzie złoży wizytę przywódcy irackich szyitów, ajatollahowi Alemu al-Sistaniemu. Weźmie udział w spotkaniu międzyreligijnym na Równinie Ur - ziemi Abrahama. W Irbilu w Kurdyjskim Okręgu Autonomicznym odprawi mszę na stadionie. Pojedzie do Mosulu i miasta Karakosz na Równinie Niniwy, gdzie spotka się z chrześcijanami z tych terenów zniszczonych przez dżihadystyczne Państwo Islamskie.
W ogłoszonym w czwartek przesłaniu wideo do Irakijczyków Franciszek powiedział: ""Przybywam jako pielgrzym, jako pielgrzym pokutujący, by błagać Pana o przebaczenie i pojednanie po latach wojny i terroryzmu, prosić Boga o pocieszenie dla serc i o uleczenie ran"".
""Przybywam jako pielgrzym pokoju dążąc do braterstwa, ożywiony pragnieniem wspólnej modlitwy i wspólnego podążania, także z braćmi i siostrami innych tradycji religijnych, w duchu Ojca Abrahama, który łączy w jedną rodzinę muzułmanów, żydów i chrześcijan"" - stwierdził.
Podkreślił, że iraccy chrześcijanie dali świadectwo wiary podczas najtrudniejszych prób. ""Nie mogę doczekać się, kiedy was zobaczę. Jestem zaszczycony, że spotkam Kościół męczenników"" - dodał.
Franciszek zapewnił, że pragnie zanieść ""wyrazy serdecznej miłości całego Kościoła"", który jest blisko ""udręczonego Bliskiego Wschodu"". ""Przybywam - jak dodał - na waszą błogosławioną i zranioną ziemię jako pielgrzym nadziei"".
Papieżowi towarzyszy w podróży ponad 70 wysłanników mediów z wielu krajów.
  1",,DODANE 05.03.2021 08:00,PAP,"TAGI:
irak kościół pap papież watykan włochy",https://www.gosc.pl/doc/6760247.Papiez-Franciszek-wyruszyl-w-podroz-do-Iraku
"Abp Grzegorz Ryś: Kościół nie jest dla siebie, tylko dla świata","- W czasie pandemii chodzi o oczyszczenie Kościoła „z nas samych” i o przywrócenie go Panu Jezusowi - mówi abp Grzegorz Ryś w rozmowie z KAI. Dodaje, że Pan Bóg już wyprowadza dobro ze zła, jakie nas otacza. I ważne jest, żebyśmy tego dobra nie przegapili, nie zmarnowali. Wyjaśnia, że „jako Kościół musimy wciąż stawiać sobie pytanie, na ile służymy ludziom dookoła”. Ostrzega, że gdybyśmy dzisiaj skoncentrowali się na wywalczeniu dla Kościoła rozmaitych praw czy przywilejów, byłoby to postępowanie wprost nieewangeliczne.
Pytany o to, skąd się bierze zło oraz o przyczynę cierpienia, abp Ryś odpowiada, że ""stanowczo nie ma odpowiedzi na pytanie: »Dlaczego?«. Można natomiast sensownie pytać: »Dla czego?«, to znaczy: »Co ja z tym mogę zrobić?«”. Dodaje, że ""Słowo Boże jest tym jedynym słowem, które nas może przeprowadzić przez ten trudny czas. Słowo odczytywane w odniesieniu do »tu i teraz«”.
A oto pełen test wywiadu z abp. Grzegorzem Rysiem:
Marcin Przeciszewski, KAI: Do momentu wybuchu pandemii, czyli jeszcze miesiąc temu, byliśmy skłonni myśleć, że żyjemy w świecie, nad którym panujemy, oraz że czeka nas systematyczny postęp ku bardziej zasobnej i szczęśliwej przyszłości. W jakim świecie żyjemy dziś? Nastąpiła chyba kompletna zmiana optyki?
Abp Grzegorz Ryś: Zgadzam się z intuicją zmiany optyki. Potwierdza się to, co papież Franciszek mówił w jednej ze swoich pierwszych refleksji po wybuchu pandemii, na pustym placu św. Piotra. Mówił, że wielu rzeczy nie byliśmy dotąd w stanie zrozumieć, chociaż powinniśmy je byli rozumieć. A dopiero epidemia wymusiła na nas pewien rodzaj refleksji. Powinna ona nam towarzyszyć znacznie wcześniej, a nie dopiero teraz, kiedy czujemy się dociśnięci butem do ziemi.
Franciszek podkreślił, że burza, jaką teraz przeżywamy, odsłania naszą bezradność i fałszywe przesłanki, na których zbudowaliśmy dotychczasowe życie, starając się ukryć swój egoizm. Zaznaczył, że konieczne jest dokonanie rachunku sumienia z naszego stylu życia, stosunku do siebie nawzajem, a także stosunku do Ziemi, będącej wspólnym domem. Mówił też o reagowaniu na problem uchodźców czy na współczesne niewolnictwo. Widok tysięcy uchodźców do żadnej poważniejszej refleksji nas nie zmusił. Dopiero pandemia zmusza nas do myślenia w kategoriach międzyludzkiej solidarności. Pandemia wymusza na nas refleksję, którą Papież proponował od lat, choćby w encyklice Laudato si’, która bynajmniej nie jest tylko encykliką o ekologii, ale jest bardzo ważną encykliką społeczną. Szeroko mówi ona o stosunku człowieka do całej rzeczywistości ziemskiej, jaka nas otacza.
KAI: Pandemia stawia nas wobec natury, wobec której powinniśmy być chyba znacznie bardziej pokorni?
- W encyklice Laudato si’ Ojciec Święty wprowadza ważne rozróżnienie między pojęciami: „natura” i „stworzenie”. Gdy podchodzimy do otaczającej nas rzeczywistości jako do „natury”, robimy wszystko, aby ją poznać, kontrolować i poddać swojej władzy. Chcemy z niej korzystać dowolnie, wedle naszych apetytów. Chcemy na przykład decydować o tym, czy i kiedy człowiek się urodzi i jakiego koloru ma mieć oczy. Albo - z drugiej strony - czy i kiedy ma umrzeć. Zaczęło nam się wydawać, że niemal nad wszystkim mamy władzę. Tymczasem obecne doświadczenie pokazuje, że wcale tak nie jest. Jest już na świecie 2 mln 500 tys. ludzi zakażonych, a 175 tys. zmarłych. Gdzie więc jest nasza wiedza, gdzie jest nasza kontrola, gdzie są te wszystkie nasze arsenały? W przesłaniu i rozumieniu chrześcijańskim natura jest „stworzeniem” - jest więc rzeczywistością, za którą kryje się Bóg: to On powołał ją do istnienia. On ją „stworzył”, i stwarza ciągle, podtrzymując przy życiu. Częścią rzeczywistości stworzenia jesteśmy my sami. „Stworzenie” jest nam dane, i zadane, abyśmy bardziej byli sługami niż panami. Wszystko to Franciszek mówi od lat; szkoda, że dotąd nie budziło to specjalnego zainteresowania.
KAI: Budziło nawet pewną kontestację, także w Kościele…
- Nie jestem czarnowidzącym prorokiem i trudno jest mi określić, na ile nauczanie to było przyjmowane, a na ile kontestowane. Nie mam narzędzi, aby to orzec. W każdym razie jakiś problem jest.
KAI: Wierzymy, że Bóg jest Panem historii i z każdego zła potrafi wyprowadzić dobro. W jaki sposób? Jak to możemy odnieść do obecnej sytuacji?
- Zacząłbym od konstatacji, że Pan Bóg już wyprowadza dobro. I ważne jest, żebyśmy tego dobra nie przegapili i nie zmarnowali. W tym czasie wyraźnie ukazuje się międzyludzka solidarność. Widać, jak ludzie potrafią wziąć za siebie odpowiedzialność. Potrafią się wspierać i organizować. Pomysłowość ku dobremu okazała się wręcz niesamowita. To Bóg nas ku temu uruchamia, a nie żadna epidemia. Bóg, który jest miłością i daje nam natchnienia Ducha Świętego. Sam człowiek nie musi tego rozpoznać - Duch Święty się o to nie obrazi, że jest nierozpoznany! A swoje robi.
Dużo takiego dobra widzę wewnątrz Kościoła. Co prawda odebrana została nam możliwość zbierania się w rzeczywistości realnej, ale za to pojawiło się wiele inicjatyw, które gromadzą nas wirtualnie. I to w takich liczbach, że przekracza to chyba wszelkie oczekiwania. Intryguje mnie fenomen, jak bardzo dziś ludzie koncentrują się na słowie Bożym, czyli tym, co w chrześcijaństwie jest fundamentalne. Słowo Boże jest tym jedynym słowem, które nas może przeprowadzić przez ten trudny czas. Słowo odczytywane w odniesieniu do „tu i teraz”, w refleksji, którą prowadzimy na modlitwie. Pan Bóg dobro już wyprowadza!
1 2 3",,DODANE 22.04.2020 08:50,KAI,"TAGI:
abp grzegorz ryś koronawirus kościół wywiad",https://www.gosc.pl/doc/6269944.Abp-Grzegorz-Rys-Kosciol-nie-jest-dla-siebie-tylko-dla-swiata
"Arcybiskup Paryża wszczął procedurę usunięcia proboszcza, lekceważącego normy sanitarne","Arcybiskup Paryża, Michel Aupetit ogłosił wszczęcie procedury kanonicznej usunięcia z urzędu proboszcza parafii Sainte-Eugène-Sainte-Cécile, ponieważ, według informacji przekazanych diecezji paryskiej, nie zapewnił on przestrzegania środków sanitarnych obowiązujących w walce z pandemią Covid-19 w swoim kościele podczas uroczystości w sobotę 3 kwietnia.
Jak informuje diecezja paryska środki te były przedmiotem jasnych instrukcji, regularnie przypominanych wszystkim parafiom przez władze kościelne. W oczekiwaniu na zakończenie tej procedury kanonicznej, diecezja apeluje do proboszcza o ścisłe egzekwowanie przestrzegania środków sanitarnych w tym kościele i o przekazanie w czasie weekendu komunikatu arcybiskupa Paryża do wiadomości parafian, aby przypomnieć im raz jeszcze o zasadach, które obowiązują wszystkich.
1",,DODANE 08.04.2021 07:37,KAI,"TAGI:
abp michel aupetit",https://www.gosc.pl/doc/6807721.Arcybiskup-Paryza-wszczal-procedure-usuniecia-proboszcza
Po prawie trzech miesiącach papież modlił się razem z wiernymi,"Po prawie trzech miesiącach bezprecedensowych zmian w Watykanie z powodu pandemii koronawirusa papież Franciszek spotkał się w niedzielę z wiernymi, przybyłymi na plac Świętego Piotra. Każdej wpuszczonej tam osobie na modlitwę Regina coeli zmierzono temperaturę.
Kontrola sanitarna towarzyszyła tradycyjnym środkom bezpieczeństwa, stosowanym od kilku lat w Watykanie.
Wierni stojący na placu przed bazyliką watykańską maieli maseczki.
Siły porządkowe czuwały, aby każdy zachował odległość co najmniej jednego metra od innych osób. Zgromadziło się tam niewielu ludzi w porównaniu z wielotysięcznymi tłumami, jakie przychodziły zawsze w niedzielę w południe.
Na pierwsze takie spotkanie z papieżem przybyli mieszkańcy Rzymu i jego okolic. W Wiecznym Mieście nie ma turystów ani pielgrzymów.
Od 8 marca papież odmawiał południową modlitwę samotnie w bibliotece Pałacu Apostolskiego i stamtąd pozdrawiał wiernych. Następnie stawał w oknie i błogosławił pusty, zamknięty plac. Również w bibliotece odbywają się środowe audiencje generalne, nadal bez udziału wiernych.
1",,DODANE 31.05.2020 15:01,PAP,"TAGI:
epidemia kościół pap papież watykan zdrowie",https://www.gosc.pl/doc/6331664.Po-prawie-trzech-miesiacach-papiez-modlil-sie-razem-z-wiernymi
Masz już wszystko,"Dlaczego aresztowany przez pobożnych braci mistyk jest idealnym patronem na czas pandemii? Co Jan od Krzyża podpowiada pokoleniu spotkań online?
Mam wrażenie, że jest aktualny jak nigdy dotąd. Po pierwsze przez przykład posłuszeństwa (oj, przydałoby się wielu internetowym „władcom dusz”, którzy pod buńczucznym sztandarem „grunt to bunt”, zdają się budować swe małe, lokalne, alternatywne Kościoły). 
35-letni Jan nocą 2 grudnia 1577 został porwany przez pobożnych, sprzeciwiających się reformie mnichów, którzy na polecenie władz zakonu włamali się do jego celi w Ávili i wywlekli do klasztoru w Toledo. Mimo aresztowania i osadzenia w lochach twierdzy (by odmawiać brewiarz musiał stawać na ławce, by skorzystać z wątłego światła sączącego się z sąsiedniego pomieszczenia, a jego więzienną dietę stanowiły chleb, woda i skromniutka porcja solonych ryb), gdy usłyszał od braci mocne zarzuty, że rozbija zakon, nie tylko nie opuścił zgromadzenia, ale… rychło wziął udział w kapitule, na której karmelici wybrali go na przełożonego konwentu w Jaen. 
Siedział zamknięty w karcerze przez dziewięć miesięcy. Symboliczne. Te „nowe narodziny” były czasem dojrzewania „Pieśni duchowej”. To właśnie w tej perełce XVI-wiecznej literatury duchowej pokolenie maseczek, pandemicznych obostrzeń, które większość spotkań musi przeżywać online, znajdzie niezwykle cenną wskazówkę: „Bóg mieszka w tobie”.  
„I czemu jeszcze szukasz Go poza sobą, gdy w samej sobie masz wszystkie swe skarby, swe rozkosze, swoje zadowolenie, swoje nasycenie i swe królestwo – czyli twego Umiłowanego, którego pragniesz i szukasz? – notował mistyk („Pieśń duchowa” 1, 7-8) - Tu Go więc pożądaj, tu Go uwielbiaj, a nie wychodź Go szukać poza sobą, gdyż wówczas rozproszysz się i zmęczysz”.
To obowiązkowy podręcznik dla tych, którzy chcą żyć w uwielbieniu i doświadczać Bożej obecności. Jak bardzo swego czasu pomogły mi słowa: „Nawet jeśli dusza doświadczałaby nadprzyrodzonego obcowania czy też poznania, to nie powinna przyjmować tego, co doznaje, za posiadanie czy też jasne i istotowe poznanie Boga. Nie oznacza to również, że ma Boga więcej lub, że jest w Bogu bardziej, nawet gdyby tak miało być. A gdyby nawet wszystkich tych zmysłowych i duchowych łask zabrakło, a dusza pogrążyłaby się w oschłości, w mroku i osamotnieniu, nie powinna przez to sądzić, że wówczas bardziej jej Boga brakuje”. 
Masz wszystko. „Nie wychodź szukać Go poza sobą, gdyż rozproszysz się i zmęczysz”…
  1
OCEŃ TEN ARTYKUŁ
1 2 3 4 5",MARCIN JAKIMOWICZ,DODANE 14.12.2020 06:40,,,https://www.gosc.pl/doc/6651713.Masz-juz-wszystko
Masz już wszystko,"Dlaczego aresztowany przez pobożnych braci mistyk jest idealnym patronem na czas pandemii? Co Jan od Krzyża podpowiada pokoleniu spotkań online?
Mam wrażenie, że jest aktualny jak nigdy dotąd. Po pierwsze przez przykład posłuszeństwa (oj, przydałoby się wielu internetowym „władcom dusz”, którzy pod buńczucznym sztandarem „grunt to bunt”, zdają się budować swe małe, lokalne, alternatywne Kościoły). 
35-letni Jan nocą 2 grudnia 1577 został porwany przez pobożnych, sprzeciwiających się reformie mnichów, którzy na polecenie władz zakonu włamali się do jego celi w Ávili i wywlekli do klasztoru w Toledo. Mimo aresztowania i osadzenia w lochach twierdzy (by odmawiać brewiarz musiał stawać na ławce, by skorzystać z wątłego światła sączącego się z sąsiedniego pomieszczenia, a jego więzienną dietę stanowiły chleb, woda i skromniutka porcja solonych ryb), gdy usłyszał od braci mocne zarzuty, że rozbija zakon, nie tylko nie opuścił zgromadzenia, ale… rychło wziął udział w kapitule, na której karmelici wybrali go na przełożonego konwentu w Jaen. 
Siedział zamknięty w karcerze przez dziewięć miesięcy. Symboliczne. Te „nowe narodziny” były czasem dojrzewania „Pieśni duchowej”. To właśnie w tej perełce XVI-wiecznej literatury duchowej pokolenie maseczek, pandemicznych obostrzeń, które większość spotkań musi przeżywać online, znajdzie niezwykle cenną wskazówkę: „Bóg mieszka w tobie”.  
„I czemu jeszcze szukasz Go poza sobą, gdy w samej sobie masz wszystkie swe skarby, swe rozkosze, swoje zadowolenie, swoje nasycenie i swe królestwo – czyli twego Umiłowanego, którego pragniesz i szukasz? – notował mistyk („Pieśń duchowa” 1, 7-8) - Tu Go więc pożądaj, tu Go uwielbiaj, a nie wychodź Go szukać poza sobą, gdyż wówczas rozproszysz się i zmęczysz”.
To obowiązkowy podręcznik dla tych, którzy chcą żyć w uwielbieniu i doświadczać Bożej obecności. Jak bardzo swego czasu pomogły mi słowa: „Nawet jeśli dusza doświadczałaby nadprzyrodzonego obcowania czy też poznania, to nie powinna przyjmować tego, co doznaje, za posiadanie czy też jasne i istotowe poznanie Boga. Nie oznacza to również, że ma Boga więcej lub, że jest w Bogu bardziej, nawet gdyby tak miało być. A gdyby nawet wszystkich tych zmysłowych i duchowych łask zabrakło, a dusza pogrążyłaby się w oschłości, w mroku i osamotnieniu, nie powinna przez to sądzić, że wówczas bardziej jej Boga brakuje”. 
Masz wszystko. „Nie wychodź szukać Go poza sobą, gdyż rozproszysz się i zmęczysz”…
  1
OCEŃ TEN ARTYKUŁ
1 2 3 4 5",MARCIN JAKIMOWICZ,DODANE 14.12.2020 06:40,,,https://www.gosc.pl/doc/6651713.Masz-juz-wszystko
,"W związku z pandemią Covid-19, w porozumieniu z Kościołami i władzami cywilnymi, zaplanowane na ten rok Europejskie Spotkanie Młodych w Turynie zostało przełożone o rok: odbędzie się ono od wtorku 28 grudnia 2021 do soboty 1 stycznia 2022 r. – poinformowała ekumeniczna Wspólnota z Taizé.
Jednocześnie bracia pod koniec bieżącego roku zapraszają młodych dorosłych w wieku od 18 do 35 lat do wzięcia udziału w wyjątkowym etapie Pielgrzymki Zaufania przez Ziemię, który w dniach 27 grudnia 2020 - 1 stycznia 2021 odbędzie się w Taizé!

Program tego wyjątkowego spotkania będzie zawierał typowe elementy:
Trzy wspólne modlitwy każdego ranka, południa i wieczoru
Refleksję biblijną i małe grupy wymiany myśli
Kilka warsztatów każdego popołudnia
Czuwanie modlitewne o pokój na świecie wieczorem 31 grudnia
Wszyscy, którzy chcą, mogą przybyć już tydzień wcześniej, od 20 do 27 grudnia 2020 r., aby świętować Boże Narodzenie w Taizé. Młodzi ludzie, którzy przyjadą do Taizé na tydzień Bożego Narodzenia, mogą również zostać, aby pomóc w przygotowaniu i przeprowadzeniu Spotkania Europejskiego.
Zobacz wideo z ostatniego spotkania we Wrocławiu:
Europejskie Spotkanie Młodych Taize. Wrocław 2019 - relacja wideo
GOŚĆ NIEDZIELNY

Podobnie, jak w przypadku każdego Spotkania Europejskiego, można wysłać swoje zgłoszenie na to wydarzenie od połowy września do początku grudnia. Może się zdarzyć, że liczba uczestników będzie musiała zostać ograniczona w zależności od możliwości przyjmowania pielgrzymów w kontekście pandemii.

Tak jak już zdarzyło się wcześniej, część programu będzie dostępna on-line, aby mogli w nim uczestniczyć młodzi ludzie z całego świata, którzy nie mogą fizycznie być obecni w Taizé. „Aby pomóc nam jak najlepiej zorganizować zajęcia, dla wszystkich, którzy chcą wziąć udział w tym programie on-line, dostępny będzie specjalny formularz zgłoszeniowy. Udział w Spotkaniu Europejskim będzie zatem możliwy zarówno w Taizé, jak i na całym świecie” – czytamy na stronie Wspólnoty.
  1",,DODANE 15.08.2020 17:40,KAI,,https://www.gosc.pl/doc/6462897.Taiz-spotkanie-w-Turynie-przelozone-na-2021-bracia-zapraszaja
Światowy Dzień Ubogich: Z powodu Covid-19 rośnie globalne ubóstwo i pogłębiają się nierówności,"14 listopada obchodzony jest przez Kościół katolicki jako Światowy Dzień Ubogich. Ponad 700 milionów ludzi, czyli 10 proc. światowej populacji, żyje w skrajnym ubóstwie. Z powodu pandemii Covid-19 około 97 milionów ludzi więcej żyje za mniej niż 1,90 dolara dziennie - alarmuje Bank Światowy.
Na całym świecie liczba osób żyjących w skrajnym ubóstwie spadła z 36 proc. w 1990 r. do 10 proc. w 2015 r. Jednak tempo zmian zwalnia, a kryzys związany z Covid-19 grozi cofnięciem dziesięcioleci postępów w walce z ubóstwem.
Nowe badania opublikowane przez ONZ-owski Światowy Instytut Badań nad Ekonomią Rozwoju (UNU-WIDER) ostrzegają, że skutki ekonomiczne pandemii mogą zwiększyć zasięg ubóstwa na świecie nawet o pół miliarda ludzi, czyli 8 proc. całej populacji. Byłby to pierwszy od trzydziestu lat globalny wzrost ubóstwa.
Ponad 700 milionów ludzi, czyli 10 proc. światowej populacji - w tym jedno na pięcioro dzieci - żyje nadal w skrajnym ubóstwie, walcząc o zaspokojenie najbardziej podstawowych potrzeb, takich jak zdrowie, edukacja, dostęp do wody i urządzeń sanitarnych.
Na całym świecie wskaźnik ubóstwa na obszarach wiejskich jest ponad trzy razy wyższy niż na obszarach miejskich. Posiadanie pracy nie gwarantuje godnego życia i 8 proc. zatrudnionych i ich rodzin na całym świecie żyło w 2018 r. w skrajnym ubóstwie - zwraca uwagę raport UNU-WIDER.
Światowa gospodarka zaczyna się odradzać po spustoszeniach gospodarczych pandemii, przy przewidywanym wzroście o 5,6 proc. w 2021 r., jednak ożywienie to nie jest odczuwalne w równym stopniu. Biedniejsze kraje zmagają się z głębszym, długotrwałym kryzysem, który zwiększył globalne ubóstwo i odwraca ostatnie tendencje zmniejszania się nierówności - informuje Bank Światowy na oficjalnym blogu.
W rezultacie wpływ pandemii jest największy wśród najbiedniejszych. W 2021 r. średnie dochody osób z dolnych 40 proc. światowego rozkładu dochodów są o 6,7 proc. niższe niż prognozy sprzed pandemii, podczas gdy dochody osób z najwyższych 40 proc. spadły o 2,8 proc.
Powodem tej różnicy jest fakt, że najbiedniejsi nie zaczęli odzyskiwać utraconych dochodów, podczas gdy najbogatsi odzyskali ponad 45 proc. początkowych strat. W latach 2019-2021 średni dochód najbiedniejszych 40 proc. spadł o 2,2 proc., podczas gdy średni dochód najbogatszych 40 proc. spadł o 0,5 proc.
Szacuje się, że na całym świecie stracono trzy do czterech lat postępu w kierunku wyeliminowania skrajnego ubóstwa. Świadczy o tym m.in. raport z maja 2021 r. organizacji humanitarnej Global Network Against Food Crises, zainicjowanej przez Unię Europejską, Organizację Narodów Zjednoczonych ds. Wyżywienia i Rolnictwa (FAO) i Światowy Program Żywnościowy (WFP).
Czytamy w nim, że 155 milionów ludzi w 55 krajach świata było w 2020 r. ""w kryzysie lub w gorszej sytuacji"", o 20 milionów więcej niż rok wcześniej, a w 2021 roku 142 miliony ludzi w 40 krajach znajdzie się w kryzysie żywnościowym.
Badacze stwierdzili, że kraje Afryki były nieproporcjonalnie dotknięte niedoborem żywności; w ub.r. ok. 98 mln ludzi mierzyło się tam z poważnym brakiem bezpieczeństwa żywnościowego. Ale problem ten dotyczy również innych części świata. Afganistan, Syria, Jemen i Haiti znalazły się w 2020 r. wśród 10 najgorszych miejsc na świecie pod względem dostępności żywności.
Ponad 75 mln dzieci na świecie poniżej piątego roku życia było zbyt niskich, a ponad 15 mln - zbyt chudych z powodu ograniczonego dostępu do żywności. Są to najtragiczniejsze ustalenia od czasu, gdy raport został po raz pierwszy sporządzony w 2016 roku.
W opublikowanym w październiku raporcie nt. wielowymiarowego wskaźnika ubóstwa (MPI) znajdujemy informację, że w 109 krajach rozwijających 1,3 miliarda ludzi jest biednych, z czego około połowa to dzieci poniżej 18 roku życia. Prawie 85 proc. osób biednych mieszka w Afryce Subsaharyjskiej (556 mln) lub Azji Południowej (532 mln), a ponad 67 proc. mieszka w krajach o średnich dochodach.
Najnowszy raport nt. MPI podkreśla, że niektórych przypadkach dysproporcje w wielowymiarowym ubóstwie pomiędzy grupami etnicznymi i rasowymi są większe niż dysproporcje pomiędzy regionami geograficznymi.
Na przykład różnica w odsetku osób ubogich w różnych grupach etnicznych wynosi ponad 70 punktów procentowych w Gabonie i Nigerii. W Ameryce Łacińskiej ludy tubylcze należą do najbiedniejszych i np. w Boliwii, gdzie stanowią około 44 proc. populacji, należą jednocześnie do 75 proc. biednych osób. W Indiach pięć na sześć biednych osób pochodziło z niższych kast lub plemion tubylczych.
MPI bierze pod uwagę trzy elementy: zdrowie (ilość i jakość pożywienia i śmiertelność niemowląt), edukację (długość trwania i obecność) oraz standard życia (źródło energii do sporządzania posiłków, warunki sanitarne, dostęp do czystej wody pitnej, poziom elektryczności, warunki mieszkaniowe, obecność i jakość sprzętu domowego).
  1",,DODANE 14.11.2021 08:20,PAP,"TAGI:
bś dyplomacja epidemia gospodarka kościół organizacje pap społeczeństwo ubóstwo zdrowie świat",https://www.gosc.pl/doc/7219851.Swiatowy-Dzien-Ubogich-Z-powodu-Covid-19-rosnie-globalne
Szkocja: Zakaz publicznego kultu nielegalny,"Najwyższy sąd cywilny w Szkocji orzekł, że całkowity zakaz publicznego kultu, wprowadzony przez rząd Szkocji w związku z pandemią Covid-19, był niezgodny z prawem. Przeciw decyzji polityków wystąpił ks. Tom White z kościoła św. Alfonsa w Glasgow. Solidarnie wsparło go ponad 20 przywódców religijnych.
Orzeczenie zapadło dzień po tym, jak szkocki rząd ogłosił datę ponownego otwarcia miejsc kultu, dla limitowanej liczby 50 osób. Po niespełna trzech miesiącach blokady działalności, 26 marca kościoły w Szkocji znowu ujrzały swoich wiernych.
Komentując orzeczenie, ks. White powiedział: „Sąd zrozumiał podstawową potrzebę ochrony nie tylko fizycznego i materialnego zdrowia naszego społeczeństwa, ale także jego potrzeb duchowych i dlatego uchylił nieproporcjonalny, niepotrzebny i niezgodny z prawem ogólny zakaz publicznego kultu. Ta decyzja podkreśla znaczenie roli Kościoła w społeczeństwie. Teraz możemy ufać, że nasze kruche i zdewastowane społeczności już nigdy nie pozostaną bez Kościoła jako źródła nadziei, pocieszenia i niezbędnego duchowego pokarmu w czasach kryzysu. Jestem wdzięczny całej Szkocji i tym spoza niej, którzy zaoferowali wsparcie finansowe w mojej sprawie i wiernie modlili się ze mną o ponowne otwarcie drzwi kościoła. Dzięki Bogu za tę wspaniałą wiadomość!”
„Nadzwyczajnym nadużyciem władzy państwa” określono rządowy zakaz możliwości powszechnego wyznawania swojej wiary. Jak stwierdził prawnik, który podjął się tej sprawy: „ [Ogólny zakaz] ma fundamentalny, mrożący wpływ na kult i wiarę. Ludzie z czystym sumieniem muszą wybierać między Bogiem a cezarem” – powiedział Aidan O'Neill.
Z kolei Ryan Christopher, stojący na czele chrześcijańskiej grupy prawników ADF UK, która poparła tę sprawę, powiedział: „Sąd uznał to, czego nie uznał rząd, że wolność religii i przekonań to prawo człowieka, zasługujące na najwyższą ochronę”.
Ks. White zdecydował się pozwać rząd z inspiracji swoich parafian, których opisał mianem „pogrążonych w żałobie”. Pieniądze na pokrycie kosztów postępowania sądowego zamierzał zdobyć drogą crowdfundingu, ale dotąd udało mu się zebrać około 35 procent wymaganej kwoty.
1",ELŻBIETA SOBOLEWSKA-FARBOTKO (RADIO BOBOLA) ,DODANE 29.03.2021 07:00,VATICANNEWS.VA,"TAGI:
orzeczenie publiczny kult religijny szkocja sąd najwyższy",https://www.gosc.pl/doc/6792554.Szkocja-Zakaz-publicznego-kultu-nielegalny
"Papież: Czy cisza, w której żyjemy jest pusta czy też jesteśmy w fazie słuchania? Czy pozwolimy na to, aby w jej następstwie narodził się nowy śpiew?","Papież Franciszek zapewnił w czwartek o swej solidarności z muzykami, którzy nie mają pracy z powodu obecnych restrykcji. Wyraził pragnienie, by z ciszy pandemii narodził się ""nowy śpiew"" braterstwa.
W przesłaniu wideo do uczestników międzynarodowego sympozjum na temat muzyki, zorganizowanego przez Papieską Radę Kultury papież Franciszek powiedział, że szczególne myśli kieruje do tych wszystkich z branży muzycznej, którzy odczuli skutki pandemii i przeżywają trudności.
""Myślę - mówił papież - o muzykach, których życie i aktywność zawodowa zostały zburzone z powodu wymogów dystansu; o tych, którzy stracili pracę i kontakty społeczne"".
""Pragnę, aby także ten aspekt życia społecznego również mógł się odrodzić, by można było znów śpiewać, grać i cieszyć się razem muzyką i śpiewem""- dodał papież.
Zacytował słowa z ""Don Kichota"" Miguela de Cervantesa: ""Tam, gdzie jest muzyka, nic może być nic złego"".
Odnosząc się do pandemii zachęcił do refleksji: ""Czy cisza, w której żyjemy jest pusta czy też jesteśmy w fazie słuchania? Czy pozwolimy na to, aby w jej następstwie narodził się nowy śpiew?"".
1",,DODANE 04.02.2021 13:38,PAP,"TAGI:
kościół kultura muzyka pap papież watykan",https://www.gosc.pl/doc/6718740.Papiez-Czy-cisza-w-ktorej-zyjemy-jest-pusta-czy-tez-jestesmy-w
Rzecznik rządu spodziewa się zmiany limitów liczby wiernych uczestniczących w Mszach,"Rzecznik rządu Piotr Müller spodziewa się, że już w przyszłym tygodniu zmienione mogą być limity liczby wiernych, uczestniczących w Mszach i nabożeństwach w miejscach kultu. Prawdopodobnie obostrzenia będą luzowane regionalnie, w zależności od miejscowego natężenia pandemii.
- Jeśli chodzi o msze święte, limity są ustalone (1 osoba na 20 m kw. - przyp. JD). One wraz z obniżającą się liczbą zakażeń będą się nieco powiększały - więcej osób będzie mogło uczestniczyć we mszach świętych. Spodziewam się, że w przyszłym tygodniu, oprócz planu odmrażania poszczególnych obszarów gospodarki, zmienią się lekko limity w miejscach kultu religijnego - te słowa min. Müllera, wypowiedziane w programie ""Tłit"" na portalu wp.pl. Rzecznik rządu nie wykluczył, że zmiany te będą miały charakter regionalny.
Müller był też pytany o potencjalne łagodzenie obostrzeń, m.in. dotyczących zniesienia noszenia maseczek na zewnątrz; dopytywano go czy byłoby to możliwe w drugiej połowie maja.
Rzecznik odpowiedział, że ""za jakiś czas taki ruch będzie podjęty"". Wskazał w tym kontekście na dwa aspekty - nadal wysoką liczbę zakażeń, co sprawia, że na razie rekomendacja jest taka, by noszenie maseczek było obowiązkowe także na zewnątrz oraz na konieczność noszenia ich w przestrzeniach zamkniętych, zwłaszcza w komunikacji miejskiej.
Dlatego - mówił - ""takich deklaracji jeszcze nie chciałby składać"", biorąc pod uwagę kolejne fale i mutacje Covid-19. Dodał, że w okresie letnim, jeżeli wszystko pójdzie dobrze, to ""z maseczkami się pożegnamy"".
""Za tydzień chcemy ogłosić nieco bardziej długoplanowe, kilkutygodniowe plany odmrażania, które będą wskazywały na sektory, które na konkretnych etapach będą odmrażane, a z drugiej strony daty lub parametry (...) które są warunkiem otwarcia danej branży. Na pewno poznamy te warunki dla wesel, dla spotkań w szerszym gronie rodzinnym, dla być może restauracji również na świeżym powietrzu, dla wydarzeń sportowych w szerszym zakresie"" - powiedział.
Pytany, czy realne jest umożliwienie w drugiej połowie maja otwarcia ogródków przy restauracjach i kawiarniach, powiedział, że jego zdaniem to wariant realny, ale nadal pod znakiem zapytania, bo - jak podkreślił - wszystko zależy tu od sytuacji epidemicznej.
Kolejne pytanie dotyczyło wesel w 2021 r. w miesiącach letnich. Rzecznik rządu powiedział, że w tej sprawie ""nie może dać gwarancji"", że nie będzie ograniczenia liczby osób, ale - jak zaznaczył - sytuacja będzie łatwiejsza ze względu na większą liczbę Polaków, którzy do tego czasu zostaną zaszczepieni.
Pytany o kwestię funduszu kompensacyjnego dla osób, które się zaszczepiły i mają tego efekty uboczne, rzecznik rządu podkreślił, że prace nad nim ""były już bardzo zaawansowane"". Podkreślał, że więcej informacji w sprawie może udzielić resort zdrowia.
Rzecznika rządu spytano także o doniesienia medialne dotyczące przypadków fałszywych szczepionek Pfizera, które zostały skonfiskowane w Meksyku i w Polsce w kontekście tego, czy fałszywe szczepionki mogły trafić do oficjalnego obiegu. ""Absolutnie nie ma takiej sytuacji, by w punktach szczepień organizowanych przez państwo były takie szczepionki. Jak rozumiem - z tych informacji, które się pojawiły - ktoś próbował oszukać ludzi, posiadając fałszywy preparat"" - mówił Müller. Zapewnił, że osoby szczepiące się w punktach szczepień mogą czuć się bezpiecznie.
""To preparat, który jest certyfikowany, sprawdzony. Główny Inspektor Farmaceutyczny zawsze czuwa nad tym, by tak było"" - podkreślił Müller.
1",JAROSŁAW DUDAŁA /WP.PL/PAP,DODANE 22.04.2021 13:19,,"TAGI:
limity w kościołach",https://www.gosc.pl/doc/6825126.Rzecznik-rzadu-spodziewa-sie-zmiany-limitow-liczby-wiernych
W kwietniu wizyta papieża Franciszka na Malcie,"W dniach 2-3 kwietnia papież Franciszek odwiedzi Maltę - podał we wtorek tamtejszy dziennik ""Times of Malta"". Papieska wizyta była planowana na koniec maja 2020 roku, ale została przełożona z powodu pandemii koronawirusa.
Jednym z głównych tematów tej podróży będzie migracja - podobnie, jak podczas wizyty Franciszka na Cyprze i w Grecji w grudniu zeszłego roku. Byłaby to też pielgrzymka śladami Świętego Pawła.
Watykan nie potwierdził dotychczas doniesień maltańskiej gazety.
Poprzednim papieżem, który odwiedził Maltę, był Benedykt XVI w 2010 roku.
Święty Jan Paweł II złożył dwie wizyty na wyspie, ostatnio w 2001 roku.
1",,DODANE 25.01.2022 21:00,PAP,"TAGI:
kościół malta pap papież watykan",https://www.gosc.pl/doc/7331472.W-kwietniu-wizyta-papieza-Franciszka-na-Malcie
Napisz wiersz o Sprawiedliwym,"Znacie patronów na czas pandemii? Jednym z nich jest oblat Maryi Niepokalanej, kandydat na ołtarze, sługa Boży o. Ludwik Wrodarczyk.
W ostatnich miesiącach o. Ludwik Wrodarczyk otrzymał tytuł patrona na czas pandemii na Ukrainie. Jak to się stało, że polski kapłan, rodem ze Śląska, jest wzywany w czasie modlitw o ustanie koronawirusa za wschodnią granicą?
Kapłan-lekarz
Urodził się w 1907 roku w rodzinie wielodzietnej. Od najmłodszych lat wyróżniała go pobożność i zawierzenie Bogu, niezwykłe u dziecka w jego wieku. Często ""ginął"" w ciągu dnia, po czym ktoś z rodziny odnajdował go skupionego na modlitwie w gospodarstwie albo pobliskim kościele św. Wojciecha. Cechował się przy tym ogromną pracowitością, wszechstronnym uzdolnieniem, a przy tym dużym poczuciem humoru.
10 czerwca 1933 roku Ludwik Wrodarczyk przyjął święcenia kapłańskie, a sześć lat później, w sierpniu 1939 roku, został mianowany proboszczem nowo utworzonej parafii w Okopach na Wołyniu, na granicy polsko-rosyjskiej. W czasie epidemii czerwonki i tyfusu, która wybuchła w 1942 roku, o. Ludwik z wielkim poświęceniem niósł pomoc chorym i umierającym. Uratował życie wielu ludziom.
Uprawiał zioła lecznicze, warzywa, zboże. Pochodził z rodziny, z której wyrosło kilku lekarzy, pielęgniarek. Znał podstawy medycyny, orientował się w ziołolecznictwie. Uczył mieszkańców także zasad higieny osobistej. Chętnie pomagał zarówno Polakom, Ukraińcom, Rusinom, Niemcom, jak i Żydom. Za swoje zasługi pośmiertnie został odznaczony tytułem ""Sprawiedliwy Wśród Narodów Świata"".
Wyrwane serce
Został zamordowany przez żołnierzy Ukraińskiej Powstańczej Armii 6 grudnia 1943 roku. Według słów świadków, ojciec Ludwik został żywcem przerżnięty na pół. Piłę trzymały młode kobiety z oddziału UPA. Potem jedna z nich wyrwała z piersi kapłana ciągle bijące serce...
W tym roku został ogłoszony I Ogólnopolski Konkurs Poetycki im. Sługi Bożego o. Ludwika Wrodarczyka OMI. Ideą wydarzenia jest rozwijanie wrażliwości artystycznej u dzieci i młodzieży oraz pielęgnowanie pamięci męczennika odznaczonego tytułem Sprawiedliwy wśród Narodów Świata. Tematyka wierszy może być dowolna, powinna jednak nawiązywać do wartości, którymi kierował się o. Ludwik. Wśród nich organizatorzy wymieniają: wyznaczanie szczytnych celów i wytrwałość w dążeniu do ich realizacji, dobroć, miłość do bliźniego i traktowanie wszystkich ludzi jednakowo bez względu na ich narodowość czy wyznanie, okazywanie współczucia biednym i chorym, ofiarność jako skłonność do największych poświęceń, a także umiłowanie modlitwy oraz uwielbienie Boga i Najświętszego Sakramentu.
W konkursie mogą wziąć udział dzieci i młodzież w wieku 9–19 lat. Należy przygotować od 1 do 3 wierszy i przesłać je na adres: ogolnopolskikonkurs- poetycki@gmail.com. Termin nadsyłania wierszy mija 25 października 2020 roku.
Regulamin konkursu znajduje się na blogu: www.ogolnopolskikonkurspoetycki.blogspot.com.
1
OCEŃ TEN ARTYKUŁ
1 2 3 4 5",ALEKSANDRA PIETRYGA,DODANE 10.09.2020 17:09,,,https://www.gosc.pl/doc/6511982.Napisz-wiersz-o-Sprawiedliwym
Prymas: Czas ograniczeń zrodził tęsknotę za Eucharystią,"Niosąc dziś Jezusa w Najświętszym Sakramencie, niesiemy Go również w sobie - mówił w homilii z okazji uroczystości Bożego Ciała prymas Polski abp Wojciech Polak. Jak podkreślił, pandemia i czas związanych z nią ograniczeń mógł zrodzić tęsknotę za Eucharystią.
Prymas przewodniczył w czwartek mszy św. na placu przed bazyliką prymasowską w Gnieźnie.
""Wyjdziemy z Jezusem w Eucharystii na ulice naszego miasta. Pójdziemy za Nim, pytając Go dziś, jak zapytali Go kiedyś przed Paschą Jego uczniowie: Panie, gdzie chcesz, żebyśmy przygotowali? Panie, gdzie chcesz, byśmy z Tobą byli? Panie, gdzie chcesz, byśmy Ciebie w Eucharystii dziś zanieśli? Panie, gdzie Ty, dziś, chcesz być obecny? Panie, sam wskaż nam drogę?"" - mówił prymas.
Abp Wojciech Polak podkreślił, że Chrystus ""nie potrzebuje żadnego pośrednictwa i nie jest od niego w żaden sposób zależny"".
""Posługuje się jednak nami i nam przypomina, że jak chleb i wino, stają się Jego Ciałem i Krwią, tak ci - jak zauważy w jednej z katechez o Eucharystii papież Franciszek - którzy otrzymują je z wiarą, zostają przemienieni w żyjącą Eucharystię. Niosąc więc dziś Jezusa w Najświętszym Sakramencie, niesiemy Go również w sobie. Niesiemy, świadomi, że nic i nikt nie jest w stanie zastąpić nam Jego obecności"" - powiedział.
Prymas zauważył, że obecnie, w czasie stopniowego wychodzenia z pandemii, gdy ustępują związane z nią ograniczenia i gdy w coraz większej liczbie można uczestniczyć we mszy świętej, ""wraca w nas radość spotkania z Jezusem i świadomość, że bez tej eucharystycznej obecności, bez naszej z Nim obecności, bez tego spotkania, bez tej drogi, którą wraz z nami dzielimy, wszystko, czego sami doświadczamy i czym żyjemy nie znajduje do końca sensu"".
""Czas ograniczeń, który przeżywaliśmy, mógł w nas zrodzić już tęsknotę. Nie chodzi jednak tylko o jakieś same zewnętrzne formy, o wspólne modlitwy, spotkania czy procesje, których byliśmy w tym minionym czasie pozbawieni czy w nich tak mocno ograniczeni. Chodzi przecież o istotę rzeczy, o spotkanie, chodzi o obecność, której nie mogła i nie może nam nigdy zastąpić wirtualna rzeczywistość. Chodzi przecież o żywą świadomość, że Eucharystia jest sakramentem Bożej obecności, że tu jest Pan"" - podkreślił.
Za papieżem Franciszkiem abp Polak podkreślił, że Eucharystia jest prostym pokarmem, jak chleb, ale jest jedynym, który prawdziwie syci, ponieważ nie ma większej miłości; przekazuje nam mentalność Boga i prowadzi nas do dawania siebie innym.
1",,DODANE 03.06.2021 12:10,PAP,"TAGI:
kościół pap święto",https://www.gosc.pl/doc/6899466.Prymas-Czas-ograniczen-zrodzil-tesknote-za-Eucharystia
"Papież: Trzeba żarliwych chrześcijan, którzy potrafią sprzeciwić się rządzącym, mówiąc: ""tego nie można robić, to jest zabójstwo"".","Papież Franciszek powiedział w środę, że w obliczu osób rządzących potrzebni są żarliwi chrześcijanie, którzy będą mieli odwagę sprzeciwić się, gdy jest to konieczne. Podczas audiencji generalnej mówił Polakom, że w dobie pandemii Covid-19 należy odmawiać różaniec.
W katechezie wygłoszonej podczas spotkania w Auli Pawła VI papież wskazał wzór proroka Eliasza, który - jak zaznaczył - umiał sprzeciwić się okrutnym władcom w swoich czasach.
Następnie Franciszek stwierdził: ""Jak bardzo potrzebujemy wierzących, żarliwych chrześcijan, którzy zareagują z odwagą w obliczu osób sprawujących władzę mówiąc: tego nie można robić, to jest zabójstwo"".
""Potrzebujemy ducha Eliasza"" - zaznaczył.
Franciszek podkreślił również, że ""modlitwa to nie zamykanie się z Bogiem, by poprawić swoją duszę"". ""To jest fałszywa modlitwa"" - ostrzegł. Wyjaśnił, że sprawdzianem modlitwy jest miłość do bliźniego.
""W duszy tego, kto się modli, poczucie własnej słabości jest cenniejsze od momentów egzaltacji, kiedy wydaje się, że życie to pasmo zwycięstw i sukcesów"" - powiedział.
Jak dodał, ""wierzący, którzy dopuszczają się niesprawiedliwości, to ci, którzy nie modlili się do Boga"".
Zwracając się do Polaków papież przypomniał, że w środę obchodzona jest uroczystość Najświętszej Maryi Panny Różańcowej.
""Matka Boża w swych objawieniach często wzywała ludzi do odmawiania różańca, zwłaszcza w obliczu zagrożeń dla świata. Także dzisiaj, w tym czasie pandemii, koniecznie musimy trzymać w naszych dłoniach różaniec, modląc się za siebie, za swoich bliskich i za wszystkich ludzi. Zawierzam was Królowej Różańca Świętego i z serca wszystkim błogosławię"" - dodał.
Po raz pierwszy od wybuchu pandemii w marcu audiencja generalna odbyła się w Auli Pawła VI, a nie, jak od sierpnia, na dziedzińcu świętego Damazego. Powodem były opady deszczu.
Uczestnicy audiencji siedzieli w większym oddaleniu od siebie niż zwykle.
1",,DODANE 07.10.2020 11:54,PAP,"TAGI:
kościół pap papież watykan",https://www.gosc.pl/doc/6562509.Papiez-Trzeba-zarliwych-chrzescijan-ktorzy-potrafia-sprzeciwic
Dr Helena Pyz: Ośrodek dla trędowatych Jeevodaya w Indiach potrzebuje wsparcia materialnego,"Z powodu pandemii ośrodek dla trędowatych Jeevodaya w Indiach potrzebuje dodatkowego wsparcia materialnego. Nie umieramy z głodu, ale sytuacja z tygodnia na tydzień jest coraz trudniejsza - powiedziała PAP polska misjonarka dr Helena Pyz.
Jako lekarz od 32 lat pomaga ona chorym na trąd w Indiach dzieląc życie z innymi mieszkańcami ośrodka. Przez miejscowych nazywana jest Mami (Mama).
Jak zaznaczyła, ""lockdown zapowiedziany do 3 maja został przedłużony do 19 maja. Kiedy się skończy, trudno powiedzieć"".
Z powodu pandemii i związanego z nim lockdownu z tygodnia na tydzień pogarsza się sytuacja samego ośrodka dla trędowatych. Ośrodek Jeevodaya znajduje się w stanie Chhattisgarh obejmującym 146,4 tys. km kw., który obecnie plasuje się na trzecim miejscu w Indiach pod względem zachorowań na COVID-19.
W ośrodku na stałe mieszka około 120 osób. Wśród nich są zarówno całe rodziny, jak i sieroty, czy dzieci specjalnej troski. Natomiast w internatach przed epidemią mieszkało ok. 250 dzieci w wieku od 5 lat do wieku studenckiego. Były takie lata, że liczba ta przewyższała 400 dzieci.
""W ubiegłym roku udało nam się przeprowadzić egzaminy jeszcze przed pierwszym lockdownem, natomiast państwowe egzaminy nie odbyły się w terminie. Uczniowie zdawali je nawet we wrześniu. Kiedy rozpoczęła się pandemia młodzież i dzieci nie wróciły po wakacjach do szkoły z internatem. Początkowo termin powrotu został przesunięty na sierpień, później na październik. W grudniu było już wiadomo, że nie wrócą, a półroczne egzaminy trzeba było zrobić online"" - powiedziała dr Pyz.
Zaznaczyła, ""do szkoły w tym czasie uczęszczały jedynie dzieci, które są pod całkowitą opieką Ośrodka Jeevodaya. Lekcje prowadzili z nimi nauczyciele, którzy z nami mieszkają"" - powiedziała dr Pyz.
Wspomniała, że dzieci, które z powodu pandemii nie wróciły do szkoły, do rocznych egzaminów przygotowywały się z podręczników starszych kolegów, bądź łącząc się z nauczycielami za pośrednictwem pożyczonych komórek. ""Z tej drugiej możliwości skorzystało ok. 25 proc. uczniów"" - powiedziała misjonarka.
W odpowiedzi na ten problem Fundacja Heleny Pyz ""Świt Życia"" ruszyła 10 kwietnia w Polsce z akcją ""Tablet dla dzieci trędowatych"". ""Planujemy zakup 100 tabletów, do tego musimy dokupić karty SIM, pakiety internetu co miesiąc, ponieważ nie wszystkich będzie stać na jego zakup"" - powiedziała PAP prezes Fundacji Małgorzata Smolak.
Jak zaznaczyła, ""z reszty zebranych pieniędzy, które ewentualnie zostaną, będziemy wyposażać studentów w laptopy do nauki zdalnej. Będziemy także kupować żywność, która w ostatnim czasie mocno podrożała w Indiach oraz przeznaczymy fundusze na leki, które w Ośrodku rozdajemy chorym za darmo"".
W ciągu czterech tygodni w ramach akcji ""Tablet dla dzieci trędowatych"" udało się już zebrać ponad 118 tys. zł z 150 000 zł, których potrzeba.
""Jeszcze nie umieramy z głodu, ponieważ w ośrodku są zapasy ryżu, które zostały w związku z tym, że dzieci nie przyjechały do internatu. W normalnych warunkach Ośrodek Jeevodaya nastawiony jest na przyjęcie 300-400 osób. Powoli jednak ilość zasobów się zmniejsza. Na ile możemy, uprawiamy ziemię, ale to nie wystarczy na zaspokojenie potrzeb mieszkańców ośrodka"" - wyznała dr Pyz. ""Mamy wodę, ale potrzebny jest np. gaz do gotowania posiłków"" - dodała.
Zwróciła uwagę, że jest duży problem z dostępem do funduszy. W związku z tym, że banki nie pracują, to nawet z bankomatów nie można podjąć pieniędzy. Jeżeli konwojenci nie przyjechali i nie uzupełnili bankomatu, ludzie nie mogą z niego wybrać pieniędzy, więc nie mają za co kupić jedzenia"" - wyjaśniła polska misjonarka.
Zaznaczyła, że od początku pandemii dużym problemem jest sama kwestia przemieszczania się.
""Nie można przekraczać granicy danego stanu. Nie ma jednocześnie transportu publicznego, a prywatny mocno zdrożał, ponieważ benzyna poszła w górę i są limity pasażerów. Wcześniej autobusy jeździły przepełnione, tymczasem obecnie może w nich być zajętych tylko 50 proc. miejsc siedzących. To sprawia, że transport stał się nieopłacalny, więc go nie ma. To powoduje, że ludzie nie mogą np. dotrzeć do lekarzy w przypadku innych chorób niż COVID-19"" - zwróciła uwagę dr Pyz.
Zapewniła, że wszystkim, którzy przychodzą do prowadzonego przez nią Ośrodka - udziela pomocy. Choroby nie czekają tylko dlatego, że zjawił się COVID-19. ""Przestrzegamy wszystkich zasad sanitarnych i staramy się pomagać jak możemy"" - powiedziała dr Pyz.
Jak dodała, w sklepach nie ma produktów, ponieważ są problemy z transportem. Nawet, jeśli ktoś ma pieniądze, nie może wiele kupić. Czeków w sklepach nikt nie przyjmuje, ponieważ sprzedawcy nie mogą później odebrać gotówki. Nikt nie wie, kiedy będziemy mogli wyjąć pieniądze z banku"" - wyjaśniła dr Pyz.
Pytana o przyczyny tak dużej skali zachorowań, powiedziała, że ostatnie wybory stanowe przeprowadzone zostały bez zachowania ograniczeń sanitarno-epidemicznych. Organizowano wiece wyborcze i zawody w krykieta, w których wzięły udział tysiące widzów - powiedziała dr Pyz.
Zwróciła również uwagę, że sklepy czynne są tylko przez 4 godziny. ""Jeśli mieszkańcy 10-tysięcznego miasteczka muszą się we wszystko zaopatrzyć w tak krótkim czasie, to są tłumy"" - zauważyła.
W jej ocenie z powodu pandemii sytuacja osób dotkniętych trądem jest dramatyczna. ""Osoby chore na trąd w większości nie żyją z pracy rąk własnych, ale z żebraniny. Wraz z początkiem pandemii i lockdownem nie mają gdzie użebrać, a co za tym idzie - nie mają, z czego żyć"" - zwróciła uwagę misjonarka. Przyznała, że na początku dostali oni jakąś pomoc od państwa, ale jest ona niewystarczająca.
Zbiórkę pt. ""Tablet dla dzieci trędowatych"" można wesprzeć na portalu zrzutka.pl - https://zrzutka.pl/697cc7
Dr Helena Pyz urodziła się 10 kwietnia 1948 roku w Warszawie. W wieku 10 lat zachorowała na Heine-Medina i od tej pory ma kłopoty z poruszaniem się. W 1971 roku została członkinią Instytutu Świeckiego Pomocnic Maryi Jasnogórskiej, Matki Kościoła (obecnie Instytut Prymasa Wyszyńskiego). W latach 1974 - 1983 r. pracowała, jako lekarz chorób wewnętrznych w Warszawie w przychodni rejonowej na Woli, a następnie w latach 1984 - 1988 w podwarszawskich Ząbkach.
Po ponad dwuletnich staraniach, 14 lutego 1989 r. po raz pierwszy wyjechała do ośrodka Jeevodaya w Indiach, by służyć chorym na trąd. Musiała pokonać barierę językową, brak doświadczenia w leczeniu trądu i chorób tropikalnych oraz trudności materialne i klimatyczne. Dla mieszkańców Ośrodka dr Helena stała się nie tylko lekarzem, doradcą, ale i przyjacielem. Poza pomocą medyczną na miejscu odwiedza również różne kolonie dla trędowatych.
Obecnie na świecie są 3 mln osób chorych na trąd. Co roku odnotowuje się ponad 210 tys. przypadków nowych zachorowań. Ponad połowa z nich dotyczy Indii, gdzie żyje 70 proc. wszystkich trędowatych - podaje Światowa Organizacja Zdrowia. Mapa zachorowań pokrywa się ze światową mapą biedy. Choroba najczęściej dotyka osoby niedożywione i osłabione.
Kościół prowadzi na całym świecie ponad 600 ośrodków dla trędowatych. W samych Indiach jest ich 243. Jednym z nich jest Ośrodek Rehabilitacji Trędowatych Jeevodaya (w sanskrycie nazwa oznacza świt życia). Został on założony 52 lata temu przez polskiego pallotyna, który był lekarzem, śp. ks. Adama Wiśniewskiego.
1",,DODANE 08.05.2021 08:14,PAP,"TAGI:
dobroczynność epidemia indie kościół pap zdrowie",https://www.gosc.pl/doc/6847898.Dr-Helena-Pyz-Osrodek-dla-tredowatych-Jeevodaya-w-Indiach
"Reakcja Kościoła na Covid-19, pomoc Caritas dla 10 mln potrzebujących","7,8 mln osób w 14 krajach świata otrzymuje pomoc dzięki specjalnemu Funduszowi Covid-19, który został utworzony przez Caritas Internationalis i watykańską Dykasterię ds. Integralnego Rozwoju Człowieka. Finansowane są 32 projekty, kolejnych 14 czeka na zatwierdzenie. Ich finansowanie jest uzależnione od napływu dalszych środków - powiedział Aloysius John, sekretarz generalny Caritas Internationalis.
Dane te podał na watykańskiej konferencji prasowej prezentującej reakcję Kościoła na epidemię koronawirusa. Zajmuje się tym przede wszystkim powołana przez Papieża watykańska komisja. Prowadzi działania w pięciu różnych dziedzinach. Zbiera doświadczenia Kościołów lokalnych, organizuje fundusze, ułatwia komunikację, za pośrednictwem Sekretariatu Stanu jest aktywna na polu dyplomacji, ale promuje też badania i refleksję, bo jak podkreślono na konferencji, świat okazał się nieprzygotowany na tę epidemię również pod względem intelektualnym.
    Tymczasem zadaniem postawionym komisji przez Papieża jest nie tylko przygotowanie się na przyszłość, lecz raczej przygotowanie przyszłości, świata popandemicznego - powiedział kard. Peter Turkson. Podkreślił, że jest to o tyle ważne, że koronawirus to problem w pierwszym rzędzie natury zdrowotnej, ale pociąga za sobą szereg innych: gospodarczych, wyżywienia, bezpieczeństwa, politycznych, naukowych. A przy tym nie jest jedyną pandemią, której doświadcza dziś świat. Jak przypomniał ostatnio Papież tylko w tym roku na skutek głodu zmarło już 4 mln osób. Jak podaje ONZ, 800 mln cierpi na skutek głodu czy niedożywienia. Tymczasem z powodu koronawirusa i zamknięcia szkół 370 mln dzieci nie otrzymuje obiadu w szkole, który niejednokrotnie był ich głównym posiłkiem.
Pomoc Kościoła dociera oczywiście tylko do części potrzebujących. Aktualnie Caritas Internationalis pomaga 10 mln osób. Chodzi tu zazwyczaj o produkty pierwszej potrzeby: żywność i środki czystości. Pilnego wsparcia ze strony Caritas oczekuje w tym momencie 840 tys. ubogich. Watykan zabiega też o podjęcie kroków, które ulżą w tej kryzysowej sytuacji. Chodzi tu między innymi o zniesienie embarga na takie kraje jak Syria, Wenezuela czy Iran, a także o anulowanie zadłużenia najuboższych krajów, albo przynajmniej tegorocznych odsetek.
1",,DODANE 16.05.2020 16:40,VATICANNEWS.VA,"TAGI:
caritas covid 19 kościół pandemia koronawirusa pomoc",https://www.gosc.pl/doc/6303488.Reakcja-Kosciola-na-Covid-19-pomoc-Caritas-dla-10-mln
Jasna Góra wśród sanktuariów modlących się z papieżem,"Jasna Góra znalazła się wśród kilkunastu największych na świecie sanktuariów, z którymi w najbliższą sobotę, w ramach specjalnego telemostu, połączy się papież Franciszek, by wspólnie modlić się o przezwyciężenie pandemii koronawirusa.
Tradycję odmawiania przez papieża modlitwy różańcowej na zakończenie maryjnego miesiąca - maja - wprowadził w 1979 roku św. Jan Paweł II. Co roku ojciec święty modli się w Ogrodach Watykańskich, przy znajdującej się tam kopii groty z Lourdes. W tegorocznej modlitwie wezmą udział wierni zgromadzeni w sanktuariach na całym świecie.
Poszczególne dziesiątki różańca odmawiać będą przedstawiciele różnych kategorii osób szczególnie dotkniętych epidemią koronawirusa: lekarz i pielęgniarka; osoba uzdrowiona, a także osoba, która straciła członka rodziny; kapłan, kapelan szpitalny i zakonnica-pielęgniarka; farmaceuta i dziennikarz; wolontariusz Obrony Cywilnej wraz z rodziną oraz młoda rodzina, w której w czasie epidemii urodziło się dziecko, będące znakiem nadziei i zwycięstwa życia nad śmiercią - podało w czwartek biuro prasowe Jasnej Góry, powołując się na informacje Papieskiej Rady ds. Krzewienia Nowej Ewangelizacji.
Intencją międzynarodowej modlitwy, która rozpocznie się w sobotę o 17.30, jest prośba za wstawiennictwem Maryi Panny o pomoc w przezwyciężeniu pandemii. Hasłem wydarzenia są słowa ""Gorliwi i jednomyślni na modlitwie, razem z Maryją"". Modlitwa będzie transmitowana przez media watykańskie (Vatican News: www.vaticannews.va/pl), zaś transmisja w Polsce odbędzie się za pośrednictwem TV Trwam, a także Radia Jasna Góra i kanału YouTube Jasnej Góry.
W ramach telemostu przewidziano połączenia z największymi sanktuariami z Europy - Lourdes, Fatimą, San Giovanni Rotondo, Pompejami i Jasną Górą, USA - sanktuarium Niepokalanego Poczęcia w Waszyngtonie; Afryki - Elele (Nigeria) i Notre Dame de la Paix (Wybrzeże Kości Słoniowej) oraz Ameryki Łacińskiej - sanktuaria Matki Bożej z Guadalupe (Meksyk), Chiquinquira (Kolumbia), Lujan i Milagro (Argentyna).
1",,DODANE 28.05.2020 11:51,PAP,"TAGI:
jasna góra kościół pap papież wyznania zapowiedź wydarzenia",https://www.gosc.pl/doc/6324699.Jasna-Gora-wsrod-sanktuariow-modlacych-sie-z-papiezem
Biskupi do 27 grudnia przedłużają dyspensy od udziału w mszy w niedzielę i święta,"W związku z pandemią COVID-19 i dużą liczbą spowodowanych nią zgonów biskupi w diecezjach przedłużają do 27 grudnia dyspensę od obowiązku uczestnictwa w mszy św. w niedzielę i święta. W niektórych obowiązują dekrety do odwołania.
Biskupi zachęcają do korzystania z transmisji liturgii eucharystycznej w radiu, telewizji i za pośrednictwem Internetu.
W związku z obowiązującymi w kraju obostrzeniami sanitarnymi, w tym z limitem jednej osoby na 15 mkw. w świątyniach w czasie nabożeństw biskupi wydali stosowne dekrety, które zwalniają wiernych od uczestnictwa w mszy św. w niedzielę i święta nakazane, a takimi są np. święta Bożego Narodzenia.
Część hierarchów w ostatnich dniach przedłużyła dyspensę do 27 grudnia. Inni wydali ją jeszcze w październiku wraz z wprowadzeniem w kraju stref do czasu ich funkcjonowania. Są też i takie diecezji, gdzie wciąż obowiązuje dyspensa wydana jeszcze na wiosnę w czasie pierwszej fali pandemii.
Metropolita łódzki abp Grzegorz Ryś 26 listopada przedłużył dyspensę od obowiązku uczestnictwa we mszy świętej w niedzielę i święta nakazane wszystkim wiernym archidiecezji łódzkiej i osobom przebywającym w tym czasie na jej terenie.
""Jak dobrze wiecie, liczba zakażeń i spowodowanych nimi zgonów pozostaje ciągle bardzo wysoka - o wiele wyższa, niż było to w marcu, gdy po raz pierwszy przesłałem do Was pierwsze zarządzenie dotyczące zasad bezpiecznego sprawowania i przeżywania liturgii w parafiach. Dziś po upływie dziewięciu miesięcy zachodzi pilna potrzeba, aby te zarządzenia przypomnieć i zaktualizować"" - wyjaśnił abp Ryś.
Jako administrator apostolski diecezji kaliskiej abp Ryś dyspensę od obowiązku uczestnictwa w mszy św. w niedzielę i święta nakazane przedłużył także ""wszystkim wiernym diecezji kaliskiej i osobom przebywającym w tym czasie na jej terenie"". Zapewnił jednocześnie, że świątynie ""będę otwarte dla wiernych, którzy zdecydują się uczestniczyć w nabożeństwach"". Zalecił m.in., żeby spowiedź odbywała się ""poza konfesjonałem: w prezbiterium lub bocznej nawie kościoła, bądź w zakrystii lub na zewnątrz kościoła"".
Podobny dekret przedłużający dyspensę do 27 grudnia wydał także ordynariusz koszalińsko-kołobrzeski bp Edward Dajczak.
""W nawiązaniu do dyspensy z dnia 16 października 2020 r., znak: B23 - 26/20, mając na uwadze trwające wciąż zagrożenie zdrowia i życia w związku z wystąpieniem stanu epidemii, zgodnie z kanonami 87 § 1 i 1248 § 2 Kodeksu prawa kanonicznego przedłużam dyspensę od obowiązku uczestniczenia w mszy świętej w niedziele i święta nakazane do dnia 27 grudnia 2020 r. i jednocześnie rozszerzam ją na wszystkich wiernych diecezji koszalińsko-kołobrzeskiej i inne osoby przebywające w tym czasie na terenie diecezji"" - czytamy w dekrecie.
Bp Dajczak zachęcił jednocześnie osoby korzystające z dyspensy do trwania na osobistej i rodzinnej modlitwie i do duchowej łączności ze wspólnotą Kościoła przez transmisje radiowe, telewizyjne lub internetowe.
W innych diecezjach, jak np. archidiecezja poznańska, dyspensy udzielono wraz z wprowadzeniem stref żółtej i czerwonej.
""W związku z nowymi obostrzeniami sanitarnymi podczas zgromadzeń religijnych udzielam dyspensy od obowiązku uczestnictwa w mszy św. w niedzielę i święta nakazane wszystkim wiernym archidiecezji poznańskiej oraz wiernym przebywającym na terenie archidiecezji poznańskiej do czasu zniesienia ograniczeń"" - napisał 15 października w dekrecie abp Stanisław Gądecki.
Dzień później podobny dekret wydał kard. Kazimierz Nycz. ""Zgodnie z ujednoliconą na poziomie Episkopatu Polski formułą udziela dyspensy od obowiązku uczestnictwa w mszy św. w niedziele i święta nakazane, na terenie Archidiecezji Warszawskiej. Przypominam wiernym, że skorzystanie z dyspensy oznacza, iż nieobecność na mszy św. nie jest grzechem"" - wyjaśnił hierarcha
Metropolita lubelski abp Stanisław Budzik udzielił dyspensy do obowiązku uczestnictwa w mszy świętej w niedziele i święta od niedzieli 18 października do odwołania. Identyczne wydali także w październiku m.in. metropolita białostocki abp Tadeusz Wojda, metropolita szczecińsko-kamieński abp Andrzej Dzięga, biskup diecezji siedleckiej Kazimierz Gurda oraz ordynariusz częstochowski abp Wacław Depo. Ten ostatni przypomniał jednocześnie, że od wiosny w archidiecezji częstochowskiej ""obowiązuje nadal dyspensa od niedzielnego i świątecznego uczestnictwa w mszy świętej dla osób w podeszłym wieku, osób z objawami infekcji (np. kaszel, katar, podwyższona temperatura itp.), osób, które czują wielką obawę przed zarażeniem"".
W październiku dekret w sprawie dyspensy od mszy św. w niedzielę i święta do czasu trwania pandemii wydał również metropolita krakowski abp Marek Jędraszewski. Wspomniał w nim o możliwości, ""po konsultacji z zainteresowanymi chorymi i ich rodzinami odwiedzin kapłana z sakramentami w ich domu"".
Są też takie diecezje, gdzie wciąż obowiązują dyspensy wydane jeszcze w czasie pierwszej fali epidemii na wiosnę. ""Udzielona na początku pandemii dyspensa od niedzielnego i świątecznego uczestnictwa we mszy św. nadal obowiązuje, tym bardziej w związku z ograniczeniami dotyczącymi liczby uczestników zgromadzeń religijnych w strefie czerwonej"" - napisał w dekrecie 16 października ordynariusz warszawsko-praski bp Romuald Kamiński. Podkreślił w nim, że przestrzeganie konkretnych reguł bezpieczeństwa i higieny jest wyrazem miłości i wzajemnej odpowiedzialności.
Poruszając temat spowiedzi, bp Kamiński podkreślił, że w diecezji warszawsko-praskiej nie wolno używać tzw. konfesjonałów zamkniętych (szafowych), a w konfesjonałach tradycyjnych - na kratkach od strony penitenta należy umieścić folie ochronne i wymieniać je przynajmniej raz w tygodniu. ""Należy także umieścić środek do dezynfekcji z dozownikiem rozpylającym, prosząc penitentów, aby każdy po sobie zdezynfekował folię"" - dodał.
1",,DODANE 03.12.2020 08:00,PAP,"TAGI:
epidemia kościół pap zdrowie",https://www.gosc.pl/doc/6636172.Biskupi-do-27-grudnia-przedluzaja-dyspensy-od-udzialu-w-mszy-w
Międzynarodowy Kongres Eucharystyczny w Budapeszcie przełożony,"Z powodu pandemii papież Franciszek postanowił wraz z Episkopatem Węgier przełożyć o rok zapowiedziany na wrzesień Międzynarodowy Kongres Eucharystyczny w Budapeszcie - ogłosił w czwartek Watykan. Nieoficjalnie oczekiwano, że papież weźmie udział w tym wydarzeniu.
W oświadczeniu przekazanym dziennikarzom dyrektor biura prasowego Stolicy Apostolskiej Matteo Bruni napisał, że w związku z aktualną sytuacją sanitarną i jej konsekwencjami dla przemieszczania się ludzi papież postanowił przełożyć 52. Kongres Eucharystyczny w stolicy Węgier na wrzesień 2021 roku.
To kolejne masowe wydarzenie, którego data została zmieniona z powodu pandemii koronawirusa.
Wcześniej zdecydowano, że zapowiadane na przyszły rok w Rzymie Światowe Spotkanie Rodzin odbędzie się w czerwcu 2022 roku, a Światowe Dni Młodzieży, które miały odbyć się w Lizbonie w 2022 roku, zostaną zorganizowane w sierpniu 2023 roku.
1",,DODANE 23.04.2020 12:29,PAP,"TAGI:
epidemia kościół pap watykan zdrowie",https://www.gosc.pl/doc/6271519.Miedzynarodowy-Kongres-Eucharystyczny-w-Budapeszcie-przelozony
20 lat temu Jan Paweł II konsekrował bazylikę w Łagiewnikach,"20 lat temu Jan Paweł II konsekrował bazylikę w krakowskich Łagiewnikach. Do tego światowego centrum kultu Miłosierdzia Bożego przed pandemią rocznie przybywało ok. 2 mln wiernych z ponad 150 krajów. Pielgrzymowało tu trzech papieży.
17 sierpnia 2002 r. Jan Paweł II podczas swojej ostatniej pielgrzymki do Polski, poświęcił sanktuarium w Łagiewnikach i zawierzył świat Bożemu miłosierdziu. Główne obchody jubileuszu odbędą się 14 sierpnia w niedzielę.
Bazylika powstała w związku z rosnącą - m.in. za sprawą encykliki Jana Pawła II I ""Dives in misericordia"" oraz kanonizacją siostry Faustyny - popularnością kultu Bożego miłosierdzia. Wzniesienie tego obiektu stanowiło rozbudowę istniejącego już sanktuarium, ale złożonego z małych kaplic przy funkcjonującym tu od końca XIX w. klasztorze Zgromadzenia Sióstr Matki Bożej Miłosierdzia.
W 1996 r. metropolita krakowski kard. Franciszek Macharski powołał fundację do gromadzenia funduszy i kierowania budową. Dzięki datkom wiernych bazylika powstała w trzy lata. Księgę pamiątkową z nazwiskiem ok. 42 tys. darczyńców papież Polak otrzymał w dniu poświęcenia bazyliki. Także sam Jan Paweł II miał wkład finansowy w budowę świątyni.
Uroczystość konsekracji bazyliki zgromadziła 4 tys. wiernych wewnątrz świątyni oraz 10 tys. na zewnątrz. Wcześniej zaś, na trasie przejazdu z pałacu arcybiskupów krakowskich do sanktuarium w Łagiewnikach, papieża witało ok. 200 tys. pielgrzymów. W koncelebrze udział wzięli także kardynałowie i biskupi z zagranicy. W procesji z darami podczas mszy uczestniczyła bratanica św. Faustyny - Teresa.
Obiekt powstał według projektu Witolda Cęckiewicza. W centrum prezbiterium jest obraz Jezusa Miłosiernego, otoczony krzewem miotanym przez wichry - ma to symbolizować człowieka targanego przez problemy i znajdującego ukojenie w Bogu. W dolnym poziomie świątyni znajduje się też pięć kaplic: centralna - św. Faustyny; Communio sanctorum (pol. obcowania świętych); św. Krzyża; Matki Boskiej Bolesnej; oraz greckokatolicka kaplica św. Andrzeja Apostoła. Kaplice znajdują się także w części podziemnej.
Przy wejściu do bazyliki w ścianę wmurowano kamień węgielny z Golgoty, który ojciec święty pobłogosławił w 1997 r. Na tablicy wyryto słowa św. Faustyny: ""Bóg jest miłością i miłosierdziem"" oraz słowa Jana Pawła II: ""Bądźcie apostołami Bożego miłosierdzia"". Obok kościoła jest 77-metrowa wieża widokowa zwieńczona krzyżem.
W sanktuarium w Łagiewnikach Jan Paweł II zawierzył świat Bożemu miłosierdziu. Wezwał Kościół do przekazywania posłannictwa św. Faustyny. Powiedział, że świat potrzebuje miłosierdzia. Na zakończenie homilii wypowiedział słowa, które stały się modlitwą dla wielu wiernych, ze znanym fragmentem: ""Ojcze przedwieczny, dla bolesnej męki i zmartwychwstania Twojego Syna, miej miłosierdzie dla nas i całego świata!""
Z każdym rokiem bazylikę odwiedzało coraz więcej wiernych, by w latach przed pandemią osiągnąć liczbę ok. 2 mln rocznie. W 2016 r., kiedy w Krakowie odbywały się Światowe Dni Młodzieży i trwał Rok Miłosierdzia, do miejsca tego przybyło ok. 5 mln.
""W czasie dwóch lat pandemii nie było tak wielu pielgrzymów - nie było grup zorganizowanych, a raczej przybywali pielgrzymi indywidualni, całe rodziny. Teraz, krok po kroku, ruch pielgrzymkowy się odbudowuje - w tym roku była już bardzo duża liczba dzieci pierwszokomunijnych, przybywają grupy z Polski, ale także z zagranicy"" - powiedziała PAP rzeczniczka sanktuarium Małgorzata Pabis.
Do świątyni pielgrzymują osoby z ponad 150 krajów, a w 2016 r. - z ponad 180. Najliczniejsi wierni pochodzą ze Słowacji, Węgier, USA, ale i egzotycznych zakątków - Brazylii, Indii czy Filipin, gdzie rozwinięty jest kult Bożego Miłosierdzia.
Wśród najważniejszych dat, zapisanych na kartach historii sanktuarium, są pielgrzymki papieskie: Jana Pawła II (7 czerwca 1997 i 17 sierpnia 2002), Benedykta XVI (27 maja 2006) i Franciszka (30 lipca 2016).
W najbliższych planach świątyni jest poprawa iluminacji, co ma być odpowiedzią na papieskie słowa z sierpnia 2002 r. ""Jestem przekonany, że łagiewnickie sanktuarium będzie prawdziwą stolicą i prężnym ośrodkiem kultu Bożego Miłosierdzia. Niech światła padające z wieży łagiewnickiej świątyni, które przypominają promienie z obrazu Jezusa Miłosiernego, rzucają duchowy blask na całą Polskę: od Tatr do Bałtyku, od Bugu do Odry, i na cały świat!"".
W Łagiewnikach każdego dnia, przez 11 godzin, trwa spowiedź święta.
""Sanktuarium tętni życiem duchowym i apostolskim. Jest nie tylko miejscem wielu objawień, ponad 280, jakie tutaj miała św. Siostra Faustyna, ale i cudów, o czym świadczą choćby wota w kaplicy czy tysiące listów złożonych w klasztornym archiwum. Przed łaskami słynącym obrazem i przy grobie św. Siostry Faustyny modlą się pielgrzymi ze wszystkich kontynentów, a ci, którzy fizycznie nie mogą przybyć do tego świętego miejsca, korzystają z transmisji radiowych, telewizyjnych i online"" - opisuje s. M. Elżbieta Siepak ze Zgromadzenia Sióstr Matki Bożej Miłosierdzia.
W łagiewnickim klasztorze żyła i w 1938 r. zmarła św. Faustyna Kowalska. Na początku jej ciało spoczywało na zakonnym cmentarzu. W latach 60. zwłoki przeniesiono do kaplicy w klasztorze, gdzie znajdują się do dzisiaj. Relikwie świętej znajdują się też w kaplicy w bazylice oraz są udostępniane dla parafii, w tym dla egzorcystów, na całym świecie.
1",,DODANE 14.08.2022 09:00,PAP,"TAGI:
jan paweł ii kościół pap",https://www.gosc.pl/doc/7758214.20-lat-temu-Jan-Pawel-II-konsekrowal-bazylike-w-Lagiewnikach
Przewodniczący KEP: Życzę spokojnego odpoczynku wakacyjnego,"Z okazji kończącego się roku szkolnego przewodniczący Konferencji Episkopatu Polski abp Stanisław Gądecki podziękował nauczycielom, wychowawcom, rodzicom i uczniom za wysiłek wkładany w naukę podczas pandemii. ""Życzę spokojnego odpoczynku wakacyjnego"" - zaznaczył.
W informacji przekazanej PAP przez biuro prasowe Episkopatu abp Gądecki w imieniu KEP wyraził uznanie dla pracy nauczycieli i wysiłku podejmowanego w minionym roku szkolnym przez kadrę pedagogiczną, uczniów oraz ich rodziców.
""Chciałbym podziękować w szczególności za wysiłek wkładany w nauczanie zdalne i hybrydowe podczas pandemii. Uczniom, ich rodzicom oraz opiekunom dziękuję za wytrwałość i cierpliwość w dostosowywaniu się do nowych warunków nauki"" - podkreślił abp Stanisław Gądecki.
Życzył wszystkim, aby przyszłość nie była już zakłócana epidemią, lękiem o zdrowie i życie oraz niepokojami społecznymi, żeby każdy mógł ""wypocząć fizycznie, psychicznie i duchowo"".
Abp Gądecki zachęcił też do korzystania z niedzielnej eucharystii i ""wychwalania Pana Boga podczas podziwiania przyrody czy spotkań z przyjaciółmi w czasie wakacji"".
""Niech ona stanie się źródłem pokoju w sercu każdego z nas"" - dodał.
1",,DODANE 25.06.2021 06:20,PAP,"TAGI:
edukacja kościół pap różne społeczeństwo szkolnictwo urlopy wakacje",https://www.gosc.pl/doc/6947716.Przewodniczacy-KEP-Zycze-spokojnego-odpoczynku-wakacyjnego
Episkopat Włoch przeznaczy 10 mln euro na pomoc diecezjom,"W fazie 2 uwalniania gospodarki po pandemii Konferencja Episkopatu Włoch postanowiła uruchomić nadzwyczajną dotację dla diecezji, które znajdowały się w tzw. czerwonej i pomarańczowej strefie.
Fundusz ma wesprzeć najbiedniejsze osoby i rodziny, organizacje zaangażowane w walkę z koronawirusem, a także organizacje kościelne znajdujące się w trudnej sytuacji.
„Pomoc KEW trafi do diecezji, które najbardziej ucierpiały w pandemii i znajdowały się na terytorium, które władze państwa zakwalifikowały do czerwonej lub pomarańczowej strefy” - pisze „Avvenire”, największy włoski dziennik katolicki.
Mowa o kwocie ponad 10 mln euro, które pochodzą z odpisów od podatku, przekazywanych przez wiernych na Kościół katolicki, na tzw. cele kultu religijnego.
„Kwota dotacji została wyliczona w oparciu o kryterium wielkości populacji w połączeniu z liczbą zakażonych na dzień 25 kwietnia” - tłumaczy włoski Episkopat. „Kościół włoski jest Kościołem ludu i stara się wyjść naprzeciw potrzebom ludności, niezależnie od tego, skąd ona pochodzi. Także ten sposób udziału w cierpieniu wyraża komunię między diecezjami, wszystkimi - od północy na południe - które znajdują się »na tej samej łodzi«, jak przypomniał Ojciec Święty 27 marca na pl. św. Piotra”.
Wypłata dotacji ma nastąpić 3 czerwca i powinna być wykorzystana do 31 grudnia. Natomiast do 28 lutego 2021 r. obdarowane diecezje będą musiały złożyć w sekretariacie generalnym KEW raport, zgodnie z zapisami konkordatu i kryteriami przejrzystości zawartymi w przepisach Zgromadzenia Ogólnego.
1
OCEŃ TEN ARTYKUŁ
1 2 3 4 5",BAJA /AVVENIRE,DODANE 01.06.2020 11:30,,"TAGI:
dotacja konferencja episkopatu włoch kościół katolicki odpisy z podatku pandemia wsparcie włoskie diecezje",https://www.gosc.pl/doc/6333239.Episkopat-Wloch-przeznaczy-10-mln-euro-na-pomoc-diecezjom
"Bóg pyta: ""Kogo mam posłać?"" i czeka na twoją odpowiedź","Na znaczenie, jakie dla misji Kościoła ma bolesne doświadczenie pandemii Covid-19 wskazał Ojciec Święty w orędziu na obchodzony w trzecią niedzielę października Światowy Dzień Misyjny. Jego hasłem są słowa zaczerpnięte z Księgi proroka Izajasza: „Oto ja, poślij mnie!” (Iz 6,8), a tym roku przypadnie on 18 października.
Papież zwrócił uwagę nas szczególne okoliczności tegorocznego Światowego Dnia Misyjnego. Cała ludzkość doświadczyła bowiem cierpień i wyzwań spowodowanych przez pandemię Covid 19. „W tym kontekście, powołanie do misji (…) jawi się jako szansa dzielenia się, służby, wstawiennictwa” – stwierdził Franciszek. Jednocześnie wskazał, że Pan Bóg prosi nas o gotowość do wyruszenia jako uczniowie Chrystusa i posyła nas na misje do świata i do narodów. Podkreślił też, że jest to odpowiedź na inicjatywę Boga, aby „przez nasze świadectwo wiary i głoszenie Ewangelii Bóg mógł ponownie ukazać swoją miłość oraz dotknąć i przemienić serca, umysły, ciała, społeczeństwa i kultury w każdym miejscu i czasie”.
Ojciec Święty zaznaczył, że misja jest wolną i świadomą odpowiedzią na powołanie Boga. Ale to powołanie możemy dostrzec tylko wtedy, gdy przeżywamy osobistą relację miłości z Jezusem żyjącym w swoim Kościele. Dodał, że zrozumienie tego, co Bóg nam mówi w tych czasach pandemii, staje się wyzwaniem także dla misji Kościoła. Składnia do postawienia sobie pytań o nasze relacje społeczne i relacje z Bogiem. „Niemożność gromadzenia się jako Kościół w celu sprawowania Eucharystii sprawia, że mamy udział w sytuacji wielu wspólnot chrześcijańskich, które nie mogą odprawiać Mszy św. w każdą niedzielę. W tym kontekście jest do nas ponownie skierowane pytanie, które zadaje nam Bóg: «Kogo mam posłać?», i oczekuje On od nas wielkodusznej i stanowczej odpowiedzi: «Oto ja, poślij mnie!» (Iz 6, 8). Bóg wciąż szuka, kogo mógłby posłać na świat i do narodów, aby dawać świadectwo o Jego miłości, o Jego zbawieniu od grzechu i śmierci, Jego wyzwoleniu od zła (por. Mt 9, 35-38; Łk 10, 1-12)” – stwierdził Franciszek.
Papież podkreślił też znaczenie modlitwy, refleksji i pomocy materialnej jako włączenia się w misję Jezusa w Jego Kościele. „Miłość wyrażona w zbiórkach podczas celebracji liturgicznych trzeciej niedzieli października ma na celu wsparcie pracy misyjnej, prowadzonej w moim imieniu przez Papieskie Dzieła Misyjne, aby wyjść naprzeciw duchowym i materialnym potrzebom narodów i Kościołów na całym świecie, dla zbawienia wszystkich” – przypomniał Ojciec Święty.
Pełny tekst papieskiego orędzia - na następnej stronie.
1 2",,DODANE 31.05.2020 14:51,KAI,"TAGI:
orędzie papieża papież franciszek",https://www.gosc.pl/doc/6331482.Bog-pyta-Kogo-mam-poslac-i-czeka-na-twoja-odpowiedz
"Papież: Trzeba żarliwych chrześcijan, którzy potrafią sprzeciwić się rządzącym, mówiąc: ""tego nie można robić, to jest zabójstwo"".","Papież Franciszek powiedział w środę, że w obliczu osób rządzących potrzebni są żarliwi chrześcijanie, którzy będą mieli odwagę sprzeciwić się, gdy jest to konieczne. Podczas audiencji generalnej mówił Polakom, że w dobie pandemii Covid-19 należy odmawiać różaniec.
W katechezie wygłoszonej podczas spotkania w Auli Pawła VI papież wskazał wzór proroka Eliasza, który - jak zaznaczył - umiał sprzeciwić się okrutnym władcom w swoich czasach.
Następnie Franciszek stwierdził: ""Jak bardzo potrzebujemy wierzących, żarliwych chrześcijan, którzy zareagują z odwagą w obliczu osób sprawujących władzę mówiąc: tego nie można robić, to jest zabójstwo"".
""Potrzebujemy ducha Eliasza"" - zaznaczył.
Franciszek podkreślił również, że ""modlitwa to nie zamykanie się z Bogiem, by poprawić swoją duszę"". ""To jest fałszywa modlitwa"" - ostrzegł. Wyjaśnił, że sprawdzianem modlitwy jest miłość do bliźniego.
""W duszy tego, kto się modli, poczucie własnej słabości jest cenniejsze od momentów egzaltacji, kiedy wydaje się, że życie to pasmo zwycięstw i sukcesów"" - powiedział.
Jak dodał, ""wierzący, którzy dopuszczają się niesprawiedliwości, to ci, którzy nie modlili się do Boga"".
Zwracając się do Polaków papież przypomniał, że w środę obchodzona jest uroczystość Najświętszej Maryi Panny Różańcowej.
""Matka Boża w swych objawieniach często wzywała ludzi do odmawiania różańca, zwłaszcza w obliczu zagrożeń dla świata. Także dzisiaj, w tym czasie pandemii, koniecznie musimy trzymać w naszych dłoniach różaniec, modląc się za siebie, za swoich bliskich i za wszystkich ludzi. Zawierzam was Królowej Różańca Świętego i z serca wszystkim błogosławię"" - dodał.
Po raz pierwszy od wybuchu pandemii w marcu audiencja generalna odbyła się w Auli Pawła VI, a nie, jak od sierpnia, na dziedzińcu świętego Damazego. Powodem były opady deszczu.
Uczestnicy audiencji siedzieli w większym oddaleniu od siebie niż zwykle.
1",,DODANE 07.10.2020 11:54,PAP,"TAGI:
kościół pap papież watykan",https://www.gosc.pl/doc/6562509.Papiez-Trzeba-zarliwych-chrzescijan-ktorzy-potrafia-sprzeciwic
Przeniesieni do królestwa,"Ponoć w 1922 roku papież Pius XI zamierzał zwołać nowy sobór, by w jego trakcie dokonać uroczystego poddania Kościoła i świata Chrystusowi, jedynemu i najwyższemu Królowi. Tego królowania potrzebował okaleczony i zbuntowany świat, który wyłaniał się z potwornej wojny światowej, bolszewickiej rewolucji i śmiercionośnej pandemii hiszpanki.
Kol 1, 12-20
Bracia:
Dziękujcie Ojcu, który was uzdolnił do uczestnictwa w dziale świętych w światłości. On to uwolnił nas spod władzy ciemności i przeniósł do królestwa swego umiłowanego Syna, w którym mamy odkupienie – odpuszczenie grzechów.
On jest obrazem Boga niewidzialnego – Pierworodnym wobec każdego stworzenia, bo w Nim zostało wszystko stworzone: i to, co w niebiosach, i to, co na ziemi, byty widzialne i niewidzialne, czy to Trony, czy Panowania, czy Zwierzchności, czy Władze. Wszystko przez Niego i dla Niego zostało stworzone. On jest przed wszystkim i wszystko w Nim ma istnienie.
I On jest Głową Ciała – Kościoła. On jest Początkiem. Pierworodnym spośród umarłych, aby sam zyskał pierwszeństwo we wszystkim. Zechciał bowiem Bóg, aby w Nim zamieszkała cała Pełnia i aby przez Niego znów pojednać wszystko z sobą: przez Niego – i to, co na ziemi, i to, co w niebiosach, wprowadziwszy pokój przez krew Jego krzyża.
Czytaj Pismo Święte w serwisie gosc.pl: biblia.gosc.pl
Ojciec Święty miał świadomość, że nowocześni ludzie zapominają o niebie. Ich życie można było przyrównać do anegdoty o kijankach, które dyskutowały o możliwości istnienia królestwa wyższego niż ich własne. W końcu jedna powiedziała: „Chyba wystawię głowę nad wodę, aby zobaczyć, jak wygląda reszta świata”. Na co druga odpowiedziała: „Nie bądź głupia. Nie próbuj mi wmawiać, że na świecie istnieje coś więcej oprócz wody!”. Całe życie można przeżyć jak niewolnik, będąc przekonanym: „Mnie się nic więcej nie należy”. Jak kijanka, która nie wyobrażała sobie, iż może się wychylić ze swego błotnego bajorka. Do takiego wychylenia zachęcał ludzi Jezus, gdy wołał: „Czas się wypełnił. Bliskie jest królestwo Boże. Nawracajcie się i wierzcie w Ewangelię”.
Niedawno napisał do mnie pewien francuski teolog, który zajmuje się teologią św. Jana Pawła II, a zwłaszcza jego „królewskim powołaniem” chrześcijanina. Dla polskiego papieża to królowanie wyraża się w miłości, a miłość najlepiej wyrazić w postawie służenia Bogu i innym, ponieważ nasz Król, Jezus Chrystus, moc kochania pokazał na krzyżu. Królować – mówił Ojciec Święty – to uczynić ze swego życia bezinteresowny dar dla innych. W tym celu musieliśmy zostać wyrwani przez Zbawiciela z „władzy ciemności” i przeniesieni do Jego królestwa, w którym ludzie pojednani z Bogiem noszą w sobie radość przebaczenia grzechów i „pokój krzyża”. Nikt nie będzie potrafił dobrze służyć bez krzyża.
Podczas jednej z audiencji papież Paweł VI poruszył temat cierpienia. Zacytował List do Kolosan, w którym św. Paweł pisał: „Dopełniam niedostatki udręk Chrystusa w moim ciele dla dobra Jego Ciała, którym jest Kościół” (1,24), i stwierdził, że królestwo Boże zdobywa się tylko przez trudne doświadczenia. Następnie wyjął kartkę papieru i napisał na niej: Nolo sine cruce crucifixum – nie chcę być ukrzyżowany bez krzyża. W taki rodzaj królowania została wprowadzona Stanisława Leszczyńska, położna z Łodzi, osadzona w obozie w Auschwitz. Gdy doktor Mengele domagał się od niej topienia w beczce żydowskich noworodków, odpowiadała mężnie: „Nigdy, nigdy nie wolno zabijać dzieci”, choć wiedziała, że w każdej chwili może stracić życie. Podobną godność królewską w Chrystusie zyskała siostra Wanda Boniszewska, która zgodziła się nosić w swoim ciele obficie krwawiące i bolesne stygmaty, ofiarując swe cotygodniowe umieranie za upadających na duchu i zagrożonych w wierności kapłanów. Niejedną duszę w ten sposób uratowała. To dobrze, że toczą się procesy beatyfikacyjne tych emisariuszek królestwa światłości. •
1
OCEŃ TEN ARTYKUŁ
1 2 3 4 5",KS. ROBERT SKRZYPCZAK,DODANE 20.11.2022 00:00,GN 46/2022 Otwarte,"TAGI:
czytania na każdy dzień w ii czytaniu",https://www.gosc.pl/doc/7943036.Przeniesieni-do-krolestwa
"Bóg pyta: ""Kogo mam posłać?"" i czeka na twoją odpowiedź","Na znaczenie, jakie dla misji Kościoła ma bolesne doświadczenie pandemii Covid-19 wskazał Ojciec Święty w orędziu na obchodzony w trzecią niedzielę października Światowy Dzień Misyjny. Jego hasłem są słowa zaczerpnięte z Księgi proroka Izajasza: „Oto ja, poślij mnie!” (Iz 6,8), a tym roku przypadnie on 18 października.
Papież zwrócił uwagę nas szczególne okoliczności tegorocznego Światowego Dnia Misyjnego. Cała ludzkość doświadczyła bowiem cierpień i wyzwań spowodowanych przez pandemię Covid 19. „W tym kontekście, powołanie do misji (…) jawi się jako szansa dzielenia się, służby, wstawiennictwa” – stwierdził Franciszek. Jednocześnie wskazał, że Pan Bóg prosi nas o gotowość do wyruszenia jako uczniowie Chrystusa i posyła nas na misje do świata i do narodów. Podkreślił też, że jest to odpowiedź na inicjatywę Boga, aby „przez nasze świadectwo wiary i głoszenie Ewangelii Bóg mógł ponownie ukazać swoją miłość oraz dotknąć i przemienić serca, umysły, ciała, społeczeństwa i kultury w każdym miejscu i czasie”.
Ojciec Święty zaznaczył, że misja jest wolną i świadomą odpowiedzią na powołanie Boga. Ale to powołanie możemy dostrzec tylko wtedy, gdy przeżywamy osobistą relację miłości z Jezusem żyjącym w swoim Kościele. Dodał, że zrozumienie tego, co Bóg nam mówi w tych czasach pandemii, staje się wyzwaniem także dla misji Kościoła. Składnia do postawienia sobie pytań o nasze relacje społeczne i relacje z Bogiem. „Niemożność gromadzenia się jako Kościół w celu sprawowania Eucharystii sprawia, że mamy udział w sytuacji wielu wspólnot chrześcijańskich, które nie mogą odprawiać Mszy św. w każdą niedzielę. W tym kontekście jest do nas ponownie skierowane pytanie, które zadaje nam Bóg: «Kogo mam posłać?», i oczekuje On od nas wielkodusznej i stanowczej odpowiedzi: «Oto ja, poślij mnie!» (Iz 6, 8). Bóg wciąż szuka, kogo mógłby posłać na świat i do narodów, aby dawać świadectwo o Jego miłości, o Jego zbawieniu od grzechu i śmierci, Jego wyzwoleniu od zła (por. Mt 9, 35-38; Łk 10, 1-12)” – stwierdził Franciszek.
Papież podkreślił też znaczenie modlitwy, refleksji i pomocy materialnej jako włączenia się w misję Jezusa w Jego Kościele. „Miłość wyrażona w zbiórkach podczas celebracji liturgicznych trzeciej niedzieli października ma na celu wsparcie pracy misyjnej, prowadzonej w moim imieniu przez Papieskie Dzieła Misyjne, aby wyjść naprzeciw duchowym i materialnym potrzebom narodów i Kościołów na całym świecie, dla zbawienia wszystkich” – przypomniał Ojciec Święty.
Pełny tekst papieskiego orędzia - na następnej stronie.
1 2",,DODANE 31.05.2020 14:51,KAI,"TAGI:
orędzie papieża papież franciszek",https://www.gosc.pl/doc/6331482.Bog-pyta-Kogo-mam-poslac-i-czeka-na-twoja-odpowiedz
Abp Gądecki apeluje o modlitwę w związku ze wzrostem zakażeń koronawirusem w Europie,"Zwracam się z apelem do wszystkich wiernych o modlitwę w intencji zakończenia pandemii. Ufam, że dzięki wytrwałej modlitwie oraz odpowiedzialnej i roztropnej postawie wszystkich Polaków ochronimy życie, zwłaszcza najsłabszych - napisał w sobotę przewodniczący Episkopatu abp Stanisław Gądecki.
Apel przewodniczącego KEP ma związek z dynamiczną sytuacją epidemiczną w Europie oraz wzrostem zakażeń koronawirusem w wielu krajach, zwłaszcza w Wielkiej Brytanii, Hiszpanii, Holandii czy Francji.
Abp Gądecki zwrócił uwagę, że zgodnie z informacjami służb medycznych, ""również w Polsce, po krótkotrwałej stabilizacji, zaczniemy notować wzrosty zakażeń, spowodowane szybkim rozprzestrzenianiem się wariantu Delta, który w naszej ojczyźnie odpowiada już za ok. 30 proc zakażeń"".
""Mając na uwadze życie i zdrowie naszych rodaków oraz by ponownie nie doprowadzić do rygorystycznych obostrzeń sanitarnych, zwracam się z apelem do wszystkich wiernych o żarliwą modlitwę w intencji zakończenia pandemii"" - napisał abp Gądecki.
Równocześnie poprosił niezaszczepionych, by pamiętali o tym, że ""decyzja o szczepieniu winna uwzględniać wymogi dobra wspólnego"". Nawiązał tym samym do swojego oświadczenia z 8 lipca, w którym zapewnił m.in., że Kościół wspiera wszystkich, którzy podejmują decyzję o zaszczepieniu się.
""Szczepienia przeciw Covid-19 są ważnym narzędziem ograniczania rozprzestrzeniania się zakażeń i przez bardzo wiele osób postrzegane są jako nadzieja na możliwość powrotu do normalnego funkcjonowania społeczeństw"" - podkreślił.
""Jak informują służby medyczne, w Polsce, po pełnym zaszczepieniu, zakaziło się jedynie 0,6 proc. osób, co świadczy o bardzo wysokiej skuteczności tej formy walki z koronawirusem"" - zaznaczył przewodniczący Episkopatu.
Wyraził nadzieję, że ""dzięki wytrwałej modlitwie oraz odpowiedzialnej i roztropnej postawie wszystkich Polaków ochronimy życie, zwłaszcza najsłabszych oraz unikniemy wielu ludzkich dramatów"".
1",,DODANE 17.07.2021 10:20,PAP,"TAGI:
epidemia kościół pap zdrowie",https://www.gosc.pl/doc/6982404.Abp-Gadecki-apeluje-o-modlitwe-w-zwiazku-ze-wzrostem-zakazen
"Papież prosi młodzież o świadectwa nadziei, wielkoduszności i solidarności","Papież Franciszek zaapelował do młodzieży o świadectwa nadziei, wielkoduszności i solidarności. Wezwanie to skierował na zakończenie mszy w Niedzielę Palmową, obchodzoną także jako Światowy Dzień Młodzieży. Z powodu pandemii Covid-19 msza odbyła się bez wiernych.
W pustej bazylice Świętego Piotra, gdzie we mszy uczestniczyła niewielka grupa koncelebransów i duchowieństwa, papież przed odmówieniem modlitwy Anioł Pański powiedział: ""W szczególności moje myśli kieruję do młodych ludzi z całego świata, którzy przeżywają na szczeblu diecezjalnym dzisiejsze Światowe Dni Młodzieży w sposób bezprecedensowy"".
""Dzisiaj przewidziane było przekazanie przez młodych z Panamy krzyża Dni Młodzieży młodym z Lizbony"" - przypomniał papież, wymieniając miejsca poprzednich ŚDM w Panamie w 2019 roku i następnych w Portugalii w 2022 r. ""Ten sugestywny gest zostaje przełożony na Niedzielę Chrystusa Króla 22 listopada"" - ogłosił Franciszek.
""W oczekiwaniu na ten moment wzywam was, młodych, do podtrzymywania i dawania świadectwa nadziei, wielkoduszności, solidarności, których w tym trudnym czasie wszyscy potrzebujemy"" - apelował.
Następnie nawiązał do obchodzonego w poniedziałek z inicjatywy ONZ Międzynarodowego Dnia Sportu dla Rozwoju i Pokoju. ""W tym okresie wiele imprez jest zawieszonych, ale ukazują się najlepsze owoce sportu: wytrzymałość, duch zespołowy, braterstwo, dawanie z siebie tego, co najlepsze. Zatem promujmy sport dla pokoju i rozwoju"" - wzywał papież.
Odnosząc się do wyjątkowego w tym roku przebiegu uroczystości Wielkiego Tygodnia bez mszy, Franciszek zapowiedział, że ""osoby i całe rodziny, które nie będą mogły uczestniczyć w uroczystościach liturgicznych, są zaproszone do tego, by gromadzić się na modlitwie w domu, także przy pomocy środków technologii"". ""Obejmijmy duchowo chorych, ich rodziny i tych, którzy się nimi ofiarnie opiekują; módlmy się za zmarłych w świetle wiary paschalnej. Każdy z nich jest obecny w naszym sercu, w naszej pamięci, w naszej modlitwie"" - wskazał papież.
1",,DODANE 05.04.2020 14:01,PAP,"TAGI:
epidemia kościół pap papież watykan zdrowie",https://www.gosc.pl/doc/6245235.Papiez-prosi-mlodziez-o-swiadectwa-nadziei-wielkodusznosci-i
Papież: Trzeba znaleźć lekarstwo na koronawirusa i wirusa niesprawiedliwości,"Papież Franciszek powiedział w środę, że pandemia ukazała trudną sytuację ubogich i panujące nierówności. Dodał, że trzeba znaleźć lekarstwo na ""małego, ale strasznego wirusa, który rzuca cały świat na kolana"" oraz na ""wirusa niesprawiedliwości społecznej"".
Podczas audiencji generalnej w Watykanie, w kolejnej katechezie z cyklu ""Uzdrowić świat"", papież podkreślił, że koronawirus, który ""nie czyni wyjątków między ludźmi, znalazł na swojej niszczącej drodze wielkie nierówności oraz dyskryminację"" i je zwiększył.
Wskazał, że odpowiedź na pandemię musi być podwójna. Z jednej strony, mówił, niezbędne jest znalezienie lekarstwa na koronawirusa.
""Z drugiej strony musimy wyleczyć z wielkiego wirusa, jakim jest niesprawiedliwość społeczna, nierówność szans, marginalizacja i brak ochrony najsłabszych"" - podkreślił Franciszek.
Wyjaśnił, że w tej podwójnej odpowiedzi nie może zabraknąć ""preferencyjnej opcji na rzecz ubogich"".
""Uczniów Jezusa - przypomniał - rozpoznaje się po ich bliskości wobec ubogich, maluczkich, chorych i uwięzionych, wykluczonych i zapomnianych, pozbawionych pożywienia i odzieży"". Papież zaznaczył, że to jest ""kluczowe kryterium autentyczności chrześcijańskiej"".
""Niektórzy myślą błędnie, że ta preferencyjna miłość do ubogich jest zadaniem dla nielicznych, ale w rzeczywistości jest to misja całego Kościoła"" - powiedział Franciszek, przywołując słowa św. Jana Pawła II.
Papież zauważył, że wiele osób chce obecnie powrócić do normalności i wznowić działalność gospodarczą.
""Ale ta normalność nie może obejmować niesprawiedliwości społecznych i niszczenia środowiska. Dzisiaj mamy okazję, by zbudować coś odmiennego. Na przykład możemy rozwinąć gospodarkę integralnego rozwoju ubogich, a nie pomocniczości"" - dodał.
Taki model gospodarki jego zdaniem ""nie ucieka się do lekarstw, które faktycznie zatruwają społeczeństwo"".
Konieczne jest według papieża zaprojektowanie gospodarki, w której ludzie, zwłaszcza najubożsi, są w centrum, oraz stworzenie kuracji dającej pierwszeństwo tym najbardziej jej potrzebującym.
""Jakie smutne byłoby, gdyby szczepionka na Covid-19 była priorytetem dla najbogatszych"" - dodał.
""Jakim skandalem byłoby, gdyby pomoc ekonomiczna, jaką obserwujemy, w większości z pieniędzy publicznych, skupiona byłaby na tym, by uratować przemysł, który nie przyczynia się do włączania wykluczonych, promocji najuboższych, dobra wspólnego i troski"" o środowisko naturalne - mówił Franciszek.
Wyraził przekonanie, że jeśli wirus miałby doprowadzić do umocnienia się świata niesprawiedliwego dla ubogich i najsłabszych, to ""musimy zmienić ten świat"".
""Musimy działać już teraz, by leczyć z epidemii wywołanych przez małe niewidoczne wirusy i tych spowodowanych przez wielkie i widoczne niesprawiedliwości społeczne"" - oświadczył papież.
Zwracając się do Polaków powiedział: ""Drodzy bracia i siostry, jednoczę się duchowo z tymi wszystkimi, którzy podejmują różnorakie inicjatywy duchowe, naukowe i społeczne w celu ograniczenia skutków pandemii w społeczeństwach i wyjścia naprzeciw życiowym potrzebom chorych i ich rodzin"".
""Proszę was, bądźcie hojni i nie zapominajcie o potrzebach najuboższych, samotnych, zwłaszcza starszych i chorych. Niech Pan was błogosławi i wspiera"" - dodał Franciszek.
Była to kolejna od początku pandemii audiencja bez udziału wiernych.
1",,DODANE 19.08.2020 11:43,PAP,"TAGI:
epidemia kościół pap papież społeczeństwo watykan zdrowie",https://www.gosc.pl/doc/6471976.Papiez-Trzeba-znalezc-lekarstwo-na-koronawirusa-i-wirusa
Nawet gdybyśmy byli jedyni...,"Pragnienie papieża sięga najdalszych granic, ale realizuje się w moim domu, w najbliższym sąsiedztwie... I zawsze w konkretnym czasie – aktualnie w realiach trzeciej fali pandemii koronawirusa.
Dziś mijają 162 dni, odkąd świat poznał „Fratelli tutti”. Wystarczająco dużo czasu, by przeczytać obszerną i, trzeba przyznać, niełatwą encyklikę Franciszka. By pobyć z nią dłużej. Wejść pod powłokę słów, przejrzeć się w niej jak w zwierciadle. Można zacząć od tych kilku proroczych słów z początku encykliki: „Bardzo pragnę, abyśmy w tym czasie, w którym przyszło nam żyć, uznając godność każdej osoby ludzkiej, byli w stanie na nowo ożywić wśród wszystkich światowe pragnienie braterstwa”. Można by spuentować: Myśl globalnie, działaj lokalnie. Pragnienie papieża sięga najdalszych granic, ale jednak realizuje się w moim domu, w najbliższym sąsiedztwie, miejscu pracy czy nauki... Zawsze w relacji do konkretnej osoby. I zawsze w konkretnym czasie – aktualnie w realiach trzeciej fali pandemii koronawirusa.
A może tak już jest z wielkimi papieżami, że oklaskujemy ich, ale nie słuchamy... Czy ta fraza nie padała niemal po każdej pielgrzymce papieża Polaka do ojczyzny? „Oklaskujemy, ale nie słuchamy”. Na koniec dokumentu ogłoszonego w ubiegłoroczne wspomnienie Biedaczyny z Asyżu Ojciec Święty zostawia pewien trop, prowadzący do innego biedaczyny. „Chcę zakończyć wspomnieniem innej osoby o głębokiej wierze, która, wychodząc z intensywnego doświadczenia Boga, przebyła drogę przemiany, aby poczuć, że jest bratem wszystkich. Chodzi mi o błogosławionego Karola de Foucauld” – pisze Franciszek. Natychmiast lądujemy w głębi afrykańskiej pustyni. Można poczuć się nieco obco. Co radzi błogosławiony francuski trapista?
Karola de Foucauld: „Jeżeli Ewangelia jest słowem Bożym, to musimy wierzyć i uczestniczyć w życiu Kościoła – nawet gdybyśmy byli jedyni”.
Ciekawą intuicją afrykańską dzieli się też Johannes Hartl w książce „Ogień w moim sercu”. Założyciel Domu Modlitwy w Augsburgu pisze: „Jedną rzeczą jest wiedzieć, czym jest Afryka. Inną rzeczą jest spędzić tam jakiś czas, może wiele lat. Wszyscy znamy Dobrą Nowinę Jezusa Chrystusa. Ale czy znamy ją tak jak kraj, o którym po prostu wiele przeczytaliśmy, czy jak miejsce, które sami już odwiedziliśmy?”.
Rzecz jasna, niemieckiemu teologowi nie chodzi ściśle o konieczność fizycznego postawienia stóp na izraelskiej ziemi, oglądania na własne oczy miejsc związanych z życiem i działalnością Chrystusa. W obu powyższych cytatach powraca pytanie o głębokość mojej wiary, jak pisze papież Franciszek, „w tym czasie, w którym przyszło nam żyć”.  
  1
OCEŃ TEN ARTYKUŁ
1 2 3 4 5",PIOTR SACHA,DODANE 15.03.2021 17:00,,"TAGI:
encyklika franciszek fratelli tutti papież",https://www.gosc.pl/doc/6771942.Nawet-gdybysmy-byli-jedyni
Podróż papieża do Iraku odbędzie się w ścisłym reżimie sanitarnym,"Rozpoczynająca się w piątek podróż papieża Franciszka do Iraku będzie przebiegać pod znakiem ścisłego przestrzegania wszelkich norm sanitarnych wprowadzonych z powodu pandemii- zapewniono we wtorek w Watykanie. Wizytę nazwano ""aktem miłości"" do narodu Iraku.
Podczas briefingu w watykańskim biurze prasowym jego dyrektor Matteo Bruni podkreślił, że podczas przygotowań do wizyty zostały zastosowane wszystkie kroki w ramach walki z pandemią, jakie ustanowiły irackie władze państwowe oraz strona kościelna.
""To będzie podróż z trudnościami, wynikającymi z pandemii, inna niż wszystkie dotychczasowe"" - zaznaczył watykański rzecznik.
Odpowiadając na pytania dziennikarzy o to, dlaczego podróż odbędzie się w trudnym momencie pandemii, także w Iraku i dlaczego nie została przesunięta na później, Bruni uspokajał kilka razy, że będzie ona przebiegać w reżimie sanitarnym.
Jak wyjaśnił, z wyjątkiem mszy w Irbilu na stadionie, papież nie będzie spotykał się z tłumami, a w kolejnych wydarzeniach będzie brać udział maksymalnie kilkaset osób, znajdujących się w wymaganym dystansie od siebie. Na stadionie w Irbilu, gdzie jest około 27 tysięcy miejsc, ma być obecnych około 4,5 tysiąca osób - podawano wcześniej.
Franciszek będzie poruszał się zamkniętym samochodem, co oznacza też , że trudno będzie go zobaczyć na ulicy - ogłosił Bruni wyjaśniając, że to też efekt wprowadzenia specjalnych norm.
Za możliwe dyrektor watykańskiego biura prasowego uznał to, że papież będzie poruszał się samochodem opancerzonym.
Matteo Bruni pytany o to, czy jest to podróż ryzykowna z powodów bezpieczeństwa i sytuacji w Iraku, odparł, że nie chce dokonywać porównań z innymi.
""To na pewno jedna z najbardziej interesujących papieskich podróży"" - oświadczył.
""To akt miłości dla tego narodu, dla chrześcijan"" - ocenił Matteo Bruni, zaznaczając, że wizyta ta może być też interpretowana jako ""ekstremalne potwierdzenie tej miłości"".
Zaznaczył, że gdy tylko można było zacząć planować tę wizytę, zaczęła się jej organizacja.
Rzecznik przypomniał, że żaden papież nie był nigdy w Iraku. Jak dodał, Franciszek wyraził pragnienie odwiedzenia tego kraju w czerwcu 2019 roku podczas spotkania z delegacją zgromadzenia Dzieł Pomocy Kościołom Wschodnim (ROACO).
""Ta wizyta wpisuje się w podróż, jaką pragnął odbyć św. Jan Paweł II"" - powiedział Matteo Bruni, przywołując życzenie wyrażone przez polskiego papieża przed 2000 rokiem.
Dyrektor biura prasowego Watykanu oświadczył, że będzie to wizyta w duchu ""braterstwa i nadziei"" i spełnienie pragnienia Franciszka, by być blisko chrześcijan w Iraku i wszystkich tych, którzy wycierpieli tam wiele w ostatnich latach.
Zwrócił uwagę na entuzjazm, z jakim na powitanie papieża przygotowują się tamtejsi chrześcijanie.
Bruni ogłosił ponadto, że zgodnie z tradycją wprowadzoną przez Franciszka także na tę podróż zaproszony został pracownik Watykanu. Będzie to pielęgniarz z przychodni za Spiżową Bramą.
1",,DODANE 02.03.2021 15:10,PAP,"TAGI:
irak kościół pap papież watykan",https://www.gosc.pl/doc/6757406.Podroz-papieza-do-Iraku-odbedzie-sie-w-scislym-rezimie
Rzecznik Episkopatu: Przestrzeganie zaleceń sanitarnych wyrazem naszej odpowiedzialności,"Przestrzeganie zaleceń sanitarnych związanych z pandemią koronawirusa to wyraz naszej odpowiedzialności za siebie nawzajem, a także stosowanie w praktyce ewangelicznej zasady miłości bliźniego i troski o dobro wspólne - podkreślił rzecznik Konferencji Episkopatu Polski ks. Paweł Rytel-Andrianik.
W informacji przesłanej PAP rzecznik Episkopatu przypomniał, że od początku pandemii biskupi, Prezydium i Rada Stała KEP wskazują na konieczność dostosowywania się do rygorów wprowadzanych przez służby sanitarne, tak by nie dochodziło do rozprzestrzeniania się koronawirusa.
""Respektowanie zarządzeń władz państwowych jest naszym obowiązkiem. W tej sprawie chodzi jednak również o wzajemną troskę o zdrowie nasze, naszych bliskich, sąsiadów, znajomych, szczególnie o seniorów i osoby z poważnymi chorobami przewlekłymi, którzy są najbardziej zagrożeni skutkami COVID-19"" - powiedział ks. Rytel-Andrianik.
Dodał, że zakrywanie ust i nosa w miejscach określonych przez służby sanitarne - w tym w kościołach i kaplicach - jest prostym gestem, który świadczy o odpowiedzialności i dojrzałości. ""Podobnie przestrzeganie zasad higieny, m.in. dezynfekcja rąk, to zachowania, które pokazują nasze podejście do ewangelicznej zasady miłości bliźniego, o której w czasie pandemii wielokrotnie przypomina papież Franciszek"" - podkreślił rzecznik Episkopatu.
Ks. Rytel-Andrianik poprosił też o dalszą modlitwę w intencji: ustania pandemii, ofiar koronawirusa, zmarłych i ich rodzin oraz lekarzy, ratowników, pielęgniarek, personelu medycznego, wolontariuszy, a także wszystkich, którzy niosą pomoc chorym. 
1",,DODANE 31.07.2020 06:41,PAP,"TAGI:
epidemia episkopat kościół pap zdrowie",https://www.gosc.pl/doc/6432433.Rzecznik-Episkopatu-Przestrzeganie-zalecen-sanitarnych-wyrazem
Franciszek: Niech Bóg zachowa nas od ducha świata,"W intencji osób, które w tym czasie pandemii zajmują sie pochówkiem osób zmarłych modlił się Papież na porannej Eucharystii. Zaznaczył, że ich praca wystawia ich na ryzyko zarażenia się, a grzebanie zmarłych jest uczynkiem miłosierdzia. W homilii mówił o duchu świata, który odrzuca krzyż i chce zniszczyć Kościół.
Franciszek odwołał się do Ewangelii św. Jana (15, 18-21), gdzie Jezus zaznacza, że świat będzie nas nienawidził, tak jak najpierw znienawidził Jego. On wybrał nas ze świata, dlatego świat nas nienawidzi. W tym kontekście Papież zapytał, czym jest duch świata? „To propozycja na życie, kultura tego, co ulotne, co się pojawia i znika. Ona nie zna wierności, gdyż zmienia się w zależoności od okoliczności, wszystko negocjuje” – podkreślił Franciszek. Dodał, że to kultura, która kieruje się zasadą: wykorzystaj i wyrzuć!

Papież zaznaczył, że ten światowy sposób życia grozi wszystkim, także Kościołowi. Wielu chrześcijan bowiem ulega mu, stając się światowymi. Przypomniał także wystąpienie św. Pawła na Aeropagu, kiedy Ateńczycy, gdy usłyszeli o krzyżu i zmartwychwstaniu, zdziwili się i odeszli. Światowość bowiem nie toleruje skandalu krzyża. Stąd jedynym lekarstwem na nią jest Jezus, ukrzyżowany i zmartwychwstały, dla wielu skandal i głupstwo. Bez wiary w Chrystusa nie zwyciężymy tej pokusy.

„Prośmy Ducha Świętego – prosił na zakończenie homilii Franciszek – aby obdarzył nas łaską rozeznania czym jest światowość, a czym Ewangelia”.
1",,DODANE 16.05.2020 10:00,VATICANNEWS.VA,"TAGI:
eucharystia pandemia koronawirusa papież franciszek",https://www.gosc.pl/doc/6302738.Franciszek-Niech-Bog-zachowa-nas-od-ducha-swiata
,"Od V niedzieli Wielkiego Postu w kościołach nie widzimy krzyży, bo są zasłonięte. Teraz, gdy rzadziej widzimy same kościoły, zasłona nabrała nowego znaczenia.
Gość Niedzielny 13/2020
GOŚĆ NIEDZIELNY
  PAMIĘTAJ To wydanie dostępne jest w formie eWydania i w formacie PDF. Więcej
Poza tym w numerze:
Po prostu inny świat [rozmowa z ks. Wojciechem Węgrzyniakiem]
„To jest absolutnie niepowtarzalny czas, żeby odkryć tajemnicę Boga w nas i w naszych bliskich. Żeby nie myśleć, że Bóg jest zamknięty tylko w kościele, w tabernakulum” -  jak nie bać się i zaufać Bogu w czasach koronawirusa, mówi ks. Wojciech Węgrzyniak.

Uchwyćcie się Boga [Beata Zajączkowska, Radio Watykańskie]
Papież apeluje, by nie zmarnować czasu pandemii koronawirusa, tylko odnaleźć gesty bliskości i solidarności wobec najbliższych osób i wszystkich potrzebujących. – Bóg istnieje i można się Go uchwycić w obecnej trudnej sytuacji – podkreśla Franciszek.

W niebie będziemy królować [Marcin Jakimowicz]
Wypełniał szczelnie aule i kościoły, a jego wirtualne rekolekcje śledziły setki tysięcy wiernych. Jaki był? „Przede wszystkim normalny” – mówią ci, którzy znali ks. Piotra Pawlukiewicza.
1",,DODANE 26.03.2020 10:46,,,https://www.gosc.pl/doc/6230222.W-najnowszym-GN-Straszny-znak-chwaly
W rok po wybuchu epidemii papież oddał hołd pracownikom służby zdrowia,"Papież Franciszek oddał w sobotę hołd pracownikom służby zdrowia, którzy zmarli w trakcie pandemii i nazwał ich bohaterami. Specjalne przesłanie w tej sprawie wystosował w związku z obchodzonym we Włoszech dniem pamięci o lekarzach - ofiarach Covid-19.
Dzień pamięci obchodzony jest w rocznicę wykrycia w Codogno w Lombardii przed rokiem pierwszego przypadku zakażenia koronawirusem we Włoszech. Od tego dnia epidemia zaczęła szerzyć się lawinowo.
Franciszek podkreślił, że pracownicy służby zdrowia w czasie epidemii wykonują swoją pracę wielkodusznie i bohatersko, traktując ją jako ""misję"".
""Przykład wielu naszych braci i sióstr, którzy narazili swoje życie na niebezpieczeństwo aż do jego utraty, budzi w nas wszystkich żywą wdzięczność i refleksję w obliczu tak wielkiego poświęcenia"" - napisał papież.
Wskazał: ""Całe społeczeństwo jest zachęcane do tego, by głosić miłość do bliźniego i troskę o innych, zwłaszcza o najsłabszych"".
""Poświęcenie tych, którzy także w tych dniach zaangażowani są w szpitalach i placówkach medycznych jest szczepionką przeciwko indywidualizmowi i egocentryzmowi oraz ukazuje najbardziej autentyczne pragnienie drzemiące w sercu człowieka: stanąć u boku tych, którzy są w potrzebie i poświęcić się dla nich"" - zaznaczył Franciszek.
Jego przesłanie odczytał przewodniczący Papieskiej Akademii Życia arcybiskup Vincenzo Paglia na zakończenie obchodów dnia pamięci, zorganizowanych przez krajową federację Izb Lekarskich.
Papież Franciszek na Mszy pogrzebowej swego osobistego lekarza
Papież Franciszek wziął we wtorek udział w Mszy pogrzebowej swego osobistego lekarza profesora Fabrizio Soccorsiego, który zmarł 9 stycznia w wyniku komplikacji spowodowanych przez Covid-19 w trakcie choroby onkologicznej. Mszę odprawił kardynał Pietro Parolin. 
1",,DODANE 20.02.2021 13:27,PAP,"TAGI:
epidemia kościół pap papież watykan zdrowie",https://www.gosc.pl/doc/6740234.W-rok-po-wybuchu-epidemii-papiez-oddal-hold-pracownikom-sluzby
Niespełna milion pielgrzymów odwiedziło Jasną Górę w 2020 r.,"Niespełna milion pielgrzymów odwiedziło w minionym roku Jasną Górę. Z powodu pandemii COVID-19 i związanych z nią ograniczeń było ich ponad czterokrotnie mniej niż w 2019 r. - wynika ze sprawozdania przedstawionego przez biuro prasowe sanktuarium.
""Rok 2020 przeżywaliśmy wspólnie z przybywającymi na Jasną Górę pielgrzymami pod duszpasterskim hasłem +Wielka tajemnica wiary+. Wskutek wprowadzanych przez rząd RP obostrzeń związanych z COVID-19, miniony okres zaznaczył się niekiedy poważnymi utrudnieniami w pracy duszpasterskiej naszego Sanktuarium oraz znacznym zmniejszeniem się liczby pielgrzymów i turystów w porównaniu z poprzednimi laty"" - przypomniało Biuro Prasowe Jasnej Góry.
""Mimo trudności ojcowie paulini i ich świeccy współpracownicy starali się, aby Jasna Góra, zwłaszcza w okresie letnim, mogła należycie przyjąć przybywających pielgrzymów i aby ten czas obfitował w różne wydarzenia o charakterze religijnym, co z pewnością podniosło na duchu wiernych, bardzo przeżywających ograniczenia w dostępie do kościołów i sakramentów świętych, szczególnie w czasie Triduum Paschalnego i Świąt Wielkanocnych"" - dodali przedstawiciele sanktuarium.
W minionym roku do Częstochowy przybyło 120 ogólnopolskich pielgrzymek. Część z nich odbyła się w sposób tradycyjny, natomiast w okresie obostrzeń wiosennych i jesiennych związanych z pandemią, zorganizowano je z udziałem reprezentacji wiernych oraz w łączności z Jasną Górą przez media.
Piesze pielgrzymki, których według oficjalnych danych było w 2020 r. 160, wędrowały do Częstochowy albo w systemie sztafetowym, albo w grupach o ograniczonej liczbie pątników lub w formie reprezentacji kapłanów. Przybyło także wiele mniej licznych, rodzinnych i indywidualnych grup pieszych, nie zgłaszanych w klasztorze. Do Częstochowy przybyło też 130 pielgrzymek rowerowych, 20 biegowych i pielgrzymka konna.
Gwałtownie spadła liczba odwiedzających sanktuarium, oprowadzanych przez Jasnogórskie Centrum Informacji. W 2019 r. było ich 123 tys., podczas gdy w 2020 - tylko 11,5 tys. W ostatnim roku liczba oprowadzonych to 9,3 proc. stanu z roku 2019. Najwięcej było grup z Polski, Niemiec, Włoch, Francji i Hiszpanii.
Spadkowi liczby pielgrzymów towarzyszyło duże zainteresowanie wydarzeniami na Jasnej Górze za pośrednictwem internetu i telewizji. Strona informacyjna Biura Prasowego Jasnej Góry odnotowała ponad 85 mln odsłon, a Twitter ponad 15 mln. Łączna liczba oglądających transmisje nabożeństw z Kaplicy Cudownego Obrazu Matki Bożej na kanale YouTube w 2020 roku to 23 mln, nie tylko z Polski, ale też m.in. z Niemiec, Stanów Zjednoczonych, Wielkiej Brytanii, Włoch czy Kanady. ""Warto zauważyć, iż w dziesiątkach milionów należy liczyć udział wiernych łączących się za pośrednictwem TVP1, TVP3, TV Trwam i TVP VOD"" - dodaje biuro prasowe sanktuarium.
Do najważniejszych wydarzeń na Jasnej Górze w 2020 r. służby prasowe zaliczają obchody 750. rocznicy śmierci założyciela Zakonu Paulinów bł. Euzebiusza, 100-lecia urodzin św. papieża Jana Pawła II oraz otrzymanie od papieża Franciszka przywileju odpustu zupełnego ""in perpetuo"", czyli mającego ""wieczystą moc"" dla wszystkich wiernych nawiedzających sanktuarium. Przez cały rok na Jasnej Górze odbywały się spotkania poświęcone kard. Stefanowi Wyszyńskiemu. Od 10 marca Jasna Góra włączyła się w modlitwę o ustanie epidemii koronawirusa, w intencji chorych i służb medycznych. Od tego dnia modlitwa zanoszona jest codziennie, przede wszystkim podczas Apelu Jasnogórskiego.
1",,DODANE 01.01.2021 09:40,PAP,"TAGI:
jasna góra kościół pap statystyki 2020",https://www.gosc.pl/doc/6673839.Niespelna-milion-pielgrzymow-odwiedzilo-Jasna-Gore-w-2020-r
"Abp Polak o beatyfikacji kard. Wyszyńskiego: zachęcam, aby była duchową łącznością","Zachęcam, aby niedzielna beatyfikacja kard. Stefana Wyszyńskiego i matki Elżbiety Czackiej była duchową łącznością; pandemia pokazała, że nie zawsze możemy być razem w świątyni - mówił w sobotę metropolita gnieźnieński i prymas Polski abp Wojciech Polak .
W niedzielę 12 września w Świątyni Opatrzności Bożej w Warszawie odbędzie się beatyfikacja kard. Stefana Wyszyńskiego i Matki Elżbiety Róży Czackiej.
""Czas pandemii nauczył nas, że wiele uroczystości musimy przeżywać w duchowej łączności; bardzo bym zachęcał, aby to był czas duchowej jedności, łączności"" - powiedział w sobotę prymas Polski w Radiu RMF FM.
Odniósł się w ten sposób o uwagi, że podczas uroczystości pogrzebowych, prymasa Wyszyńskiego w 1981 r. żegnało go około pół miliona Polaków, podczas gdy w niedzielnych uroczystościach beatyfikacyjnych w Świątyni Opatrzności Bożej może uczestniczyć tylko 8 tys. osób.
Abp Polak pytany, ""co my Polacy zawdzięczamy"" prymasowi Wyszyńskiemu, odparł: ""Niewątpliwie księdzu prymasowi Wyszyńskiemu zawdzięczamy to, że w okresie komunizmu, w okresie potężnego starcia nie tylko z Kościołem katolickim, ale także walki o duszę narodu, ksiądz prymas był rzeczywiście sternikiem nie tylko łodzi Kościoła, ale także jako mąż stanu, który potrafił nie tylko upominać się o naszą chrześcijańską tożsamość, o wolność Kościoła, o wolność, ale o każdego człowieka"".
W uroczystościach beatyfikacyjnych będzie można współuczestniczyć za pośrednictwem szesnastu telemostów zlokalizowanych w kościołach w całej Polsce.
Prymas Polski odnosił się także do szczepień przeciwko koronawirusowi. Jak podkreślił, szczepienie jest ""drogą do tego, by to wszystko było bezpieczne i byśmy sobie nie zaszkodzili"". Powołał się na słowa papieża Franciszka, w których Ojciec Święty nazywa to ""uczynkiem miłości"". ""Że to jest nie tylko miłość wobec nas samych, ale także wobec drugiego człowieka"" - zaznaczył.
Abp Polak zwrócił uwagę, że zwiększenie limitu wiernych, którzy mogą uczestniczyć w nabożeństwach w kościołach, jest motywowane także tym, że jest grupa osób, które już są zaszczepione. ""Oczywiście zachowujemy zasady (bezpieczeństwa), które są utrzymywane, jeżeli chodzi o maseczki i dezynfekcję rąk podczas wchodzenia do kościoła, przebywania w nim i podczas liturgii; to istotne, abyśmy tego przestrzegali"" - mówił.
Odnosząc się do wprowadzonych w niektórych krajach tzw. paszportów covidowych, jak np. we Włoszech, prymas Polski zwrócił uwagę, że decyzją Stolicy Apostolskiej, na audiencje papieskie ""nie będą wpuszczani tylko ci, którzy zostali zaszczepieni"". ""Nie ma takich rygorów, jeżeli chodzi o uczestnictwo w wydarzeniach kościelnych"" - podkreślił. (PAP)
Autor: Mieczysław Rudy
rud/ par/
1",,DODANE 11.09.2021 11:22,PAP,"TAGI:
beatyfikacja epidemia kościół pap wyszyński zdrowie",https://www.gosc.pl/doc/7095300.Abp-Polak-o-beatyfikacji-kard-Wyszynskiego-zachecam-aby-byla
Nadzwyczajne wystawienie Całunu Turyńskiego,"W Wielką Sobotę, drugi rok z rzędu podczas pandemii, wystawiony został Całun Turyński. Transmisję z tego wydarzenia w katedrze w Turynie prowadzono w telewizji i w mediach społecznościowych, a także na internetowych stronach włoskich mediów, w tym agencji Ansa.
""Całun jest zwierciadłem Ewangelii, która jest nie tylko bólem i cierpieniem, choć tym było to dla Jezusa, ale także miłością, przebaczeniem, nadzieją. To znaczy dla nas modlitwa przed Całunem"" - powiedział w telewizji arcybiskup Turynu Cesare Nosiglia. Podkreślił, że Całun został wystawiony z okazji Wielkiego Tygodnia, a także jako ""znak nadziei w czasach pandemii"".
""Pragnę, aby to wydarzenie pomogło wielu osobom, które przeżywają trudności, jak my wszyscy w tym czasie"" - dodał.
Czuwanie modlitewne odbyło się pod hasłem ""Twoja miłość na zawsze"".
Całun Turyński, czyli tkanina, w którą według tradycji owinięte było ciało Chrystusa po ukrzyżowaniu, przechowywany jest w kaplicy w katedrze świętego Jana Chrzciciela w Turynie. Od lat jest przedmiotem badań i analiz, dokonywanych także przy wykorzystaniu najnowszych osiągnięć nauki i technologii w celu ustalenia daty pochodzenia płótna i jego przeznaczenia. (PAP)
Kim jest Człowiek z Całunu?
Próba odpowiedzi na tytułowe pytanie filmu to wyzwanie z jakim zmaga się bardzo wielu ludzi: naukowcy, teolodzy, wierzący, niewierzący. Ostatecznie jest to pytanie, z którym warto aby zmierzył się każdy z nas, zwłaszcza w tym szczególnym czasie jakim jest okres Triduum Paschalnego i Świąt Wielkiejnocy. 
1",,DODANE 03.04.2021 18:19,PAP,"TAGI:
kościół pap wielkanoc włochy święto",https://www.gosc.pl/doc/6802666.Nadzwyczajne-wystawienie-Calunu-Turynskiego
3 maja: Zebranie Rady Stałej KEP na Jasnej Górze,"Beatyfikacja sługi Bożego kard. Stefana Wyszyńskiego, duszpasterstwo Kościoła w Polsce w czasie pandemii i po jej ustaniu, zamknięcie obchodów 100. rocznicy urodzin św. Jana Pawła II oraz czerwcowe zebranie plenarne Episkopatu – będą głównymi tematami Rady Stałej Konferencji Episkopatu Polski, która spotka się 3 maja br. na Jasnej Górze.
Zagadnienia, które będą podjęte na zebraniu Rady Stałej, dotyczą najważniejszych kwestii, którymi obecnie żyje Kościół w Polsce. „Cieszymy się, że będziemy mogli podjąć temat beatyfikacji czcigodnego sługi Bożego kard. Stefana Wyszyńskiego, znając już datę tejże uroczystości” – powiedział sekretarz generalny Konferencji Episkopatu Polski, bp Artur G. Miziński.
Kolejnym zagadnieniem będą kwestie związane z duszpasterstwem Kościoła w Polsce w czasie pandemii i po jej ustaniu. „Będzie to swoistego rodzaju podsumowanie tego, co Kościół uczynił w ostatnich miesiącach swojego posługiwania. Omawiane będą także wyzwania, które stoją przed Kościołem w Polsce w tym wyjątkowym czasie, kiedy ograniczenia sanitarne związane z bezpieczeństwem, zachowaniem życia czy zdrowia ograniczają możliwość przeżywania naszej wiary, sprawowania kultu, trwania w jedności wspólnoty modlącego się Kościoła” – zaznaczył bp Miziński.
Biskupi podejmą również temat kończącego się okresu obchodów 100. rocznicy urodzin św. Jana Pawła II. Wiele inicjatyw zaplanowanych na ten rok jubileuszowy, m.in. pielgrzymka narodowa do grobu św. Jana Pawła II w Rzymie, nie mogło się odbyć z powodu sytuacji pandemicznej. Biskupi zastanowią się, w jaki sposób końcowe tygodnie Roku Jubileuszowego przeżyć nie tylko z pamięcią, ale i z głębszym pochyleniem się nad nauczaniem św. Jana Pawła II.
Sekretarz generalny zaznaczył, że Rada Stała podejmie także kwestię najbliższego Zebrania Plenarnego, które planowane jest na 11-12 czerwca br. Jeśli warunki sanitarne pozwolą na jego organizację, to odbędzie się ono w Kalwarii Zebrzydowskiej. „Centralnym liturgicznym wydarzeniem tego Zebrania Plenarnego będzie Msza Święta w Bazylice Ojców Jezuitów w Krakowie, w Uroczystość Najświętszego Serca Pana Jezusa 11 czerwca br. o godz. 18:00, z odnowieniem Aktu poświęcenia Narodu Polskiego Najświętszemu Sercu Pana Jezusa, dokładnie w 100. rocznicę tego wydarzenia. Chcemy w ten sposób na nowo zawierzyć Boskiemu Sercu Kościół, który jest w Polsce” – podkreślił bp Miziński.
„Rokrocznie 3 maja biskupi polscy gromadzą się na Jasnej Górze w Uroczystość Matki Bożej Królowej Polski, gdzie w czasie celebracji Mszy Świętej zawierzana jest nasza Ojczyzna Tej, która króluje z Jasnej Góry” – dodał sekretarz generalny.
Zazwyczaj uroczystości liturgiczne Najświętszej Maryi Panny Królowej Polski z udziałem przedstawicieli Konferencji Episkopatu Polski na Jasnej Górze poprzedzone były zebraniem Rady Stałej. W tym roku, ze względu na fakt, że 2 maja przypada w niedzielę, Rada Stała odbędzie się wyjątkowo 3 maja, w klasztorze jasnogórskim. Ze względu na rygory sanitarne będzie ona przebiegać z zachowaniem wszelkich obowiązujących przepisów.
1",,DODANE 03.05.2021 09:30,BP KEP,,https://www.gosc.pl/doc/6840216.3-maja-Zebranie-Rady-Stalej-KEP-na-Jasnej-Gorze
Franciszkanin z Aleppo: Przeżywamy moment bardzo krytyczny,"Druga fala pandemii koronawirusa z ogromną siłą uderzyła w syryjskie Aleppo. Znów zamykane są kościoły, trudna sytuacja panuje w niewydolnych szpitalach i przychodniach. „Na ile możemy zapewniamy ludziom butle z tlenem, podstawowe leki i żywność. Nasze życie pełne jest cierpienia i trudności” – mówi Radiu Watykańskiemu o. Ibrahim Alsabagh.
Proboszcz franciszkańskiej parafii w tym udręczonym mieście zauważa, że bez wiary w Boga Syryjczycy dawno straciliby wszelką nadzieję. Wskazuje zarazem na wielki hart ducha mieszkańców Aleppo i ich ogromną solidarność. „Ci, którzy sami niewiele mają wciąż potrafią dzielić się z tymi, którym jest gorzej” – podkreśla o. Alsabagh.
„Przeżywamy moment bardzo krytyczny, chwile ogromnego cierpienia. Jeszcze niedawno na głowę spadały nam pociski i niszczyły życie, dziś jest pandemia. Niektórzy lekarze mówią, że zarażonych jest ponad połowa mieszkańców. Każdego dnia dużo osób umiera, mamy wiele pogrzebów. Zarażonych zostało wielu lekarzy i kapłanów. Jest naprawdę wiele do zrobienia – mówi papieskiej rozgłośni proboszcz franciszkańskiej parafii w Aleppo. – Sytuację pogarsza wysoki koszt życia, brak pracy, lekarstwa są teraz cztery razy droższe a niektórych w ogóle nie ma na rynku. Jest to sytuacja ogromnego cierpienia dla wszystkich mieszkańców tego udręczonego miasta, szczególnie dla chrześcijan. Dlatego jako kapłani staramy się wykorzystać te chwile do czynienia jeszcze większego dobra, do mnożenia miłosierdzia.
Syryjski franciszkanin wyznaje, że dziełem miłosierdzia w tym trudnym czasie jest pozostawianie w kontakcie telefonicznym z wszystkimi parafianami, by wiedzieć, jak mają się ich rodziny. „Organizuję pomoc w dostarczaniu butli z tlenem do domów chorych, szukam potrzebnych lekarstw, a kiedy trzeba kupuję i dostarczam także żywność. To jest konkret chrześcijaństwa” – mówi o. Alsabagh.
Franciszkanin dodaje, że zbudowany jest wiarą swych rodaków. „Mimo codziennych trudności jakie przeżywają, przez post i modlitwę, przygotowali się do uroczystości Wniebowzięcia Najświętszej Maryi Panny, która jest ulubionym świętem maryjnym bliskowschodnich chrześcijan. W tym dniu, tak samo jak na Boże Narodzenie i Wielkanoc składamy sobie życzenia. Mimo dekady wojny, a teraz pandemii brzmi w nich ufność i chrześcijańska nadzieja” – mówi franciszkanin z Aleppo.
1",,DODANE 17.08.2020 07:40,VATICANNEWS.VA,"TAGI:
aleppo kryzys pandemia koronawirusa na świecie",https://www.gosc.pl/doc/6467543.Franciszkanin-z-Aleppo-Przezywamy-moment-bardzo-krytyczny
Papież o duchowej Komunii z Jezusem,"Papież Franciszek, zwracając się w niedzielę do wiernych za pośrednictwem watykańskich mediów, zapewnił o swej bliskości z chorymi i personelem medycznym oraz wolontariuszami niosącymi pomoc tym, którzy nie mogą wyjść z domu w związku z pandemią koronawirusa.
Po raz drugi w związku z pandemią niedzielna modlitwa Anioł Pański odbyła się bez udziału wiernych i była transmitowana przez Watykan z biblioteki Pałacu Apostolskiego, gdzie papież stał sam. Wyjaśnił, że plac Świętego Piotra jest zamknięty.
Franciszek powiedział: ""W obecnej sytuacji pandemii, w jakiej się znajdujemy żyjąc mniej lub bardziej odizolowani, jesteśmy zachęceni do odkrycia na nowo i pogłębienia wartości komunii jednoczącej wszystkich członków Kościoła"".
""Zjednoczeni z Chrystusem nigdy nie jesteśmy sami, ale tworzymy jedno ciało, którego On jest głową. Jest to jedność karmiąca się modlitwą, a także duchową komunią w Eucharystii, praktyką bardzo zalecaną, kiedy nie można przyjąć tego sakramentu. Mówię to do wszystkich, a zwłaszcza do osób żyjących samotnie""- oświadczył papież.
Dodał następnie: ""Ponawiam mą bliskość ze wszystkimi chorymi i tymi, którzy ich leczą, a także wieloma pracownikami i wolontariuszami, pomagającymi osobom, które nie mogą wyjść z domu i wychodzącymi naprzeciw potrzebom najbiedniejszych i bezdomnych"".
""Dziękuję za wszelkie wysiłki, jakie każdy z was podejmuje, by pomóc w tej tak trudnej chwili""- mówił Franciszek.
Szczególne pozdrowienie skierował dla duchowieństwa i wiernych w Lombardii, gdzie jest najtrudniejsza sytuacja epidemiologiczna we Włoszech.
Odnotował z uznaniem niedawny gest arcybiskupa Mediolanu Mario Delpiniego, który modlił się na dachu tamtejszej katedry w intencji zakończenia epidemii. Podkreślił także, że w niedzielę abp Delpini odprawił mszę w mediolańskiej Poliklinice.
Papież podziękował księżom, którzy ""sprawiają, że wierni nie czują się porzuceni"".
Zapraszamy do lektury nowego „Gościa Niedzielnego”. Polecamy e-wydanie 11. numeru.
Tutaj znajdziecie przegląd artykułów z najnowszego wydania: GN 11/2020
Gość Niedzielny 11/2020
GOŚĆ NIEDZIELNY
1",,DODANE 15.03.2020 13:50,PAP,"TAGI:
epidemia kościół pap papież watykan zdrowie",https://www.gosc.pl/doc/6216443.Papiez-o-duchowej-Komunii-z-Jezusem
Pełzająca schizma w Kościele?,"Jesteśmy dziś świadkami coraz częstszych prób podważania autorytetu Papieża i Kolegium Biskupów. Wielu Franciszka nazywa wprost heretykiem, a ostatnio również neomarksistą, powołując się przy tym na prywatne opinie osób – w tym również poszczególnych hierarchów – które mają ewidentny problem, aby pozostawać z nim w jedności.
Coraz większa rzesza wiernych kontestuje także nauczanie polskiego episkopatu, kwestionując zalecenia formułowane w postaci komunikatów, listów czy ogłaszanych dokumentów. Przykładem może być chociażby niedawny komunikat Komisji ds. Kultu Bożego i Dyscypliny Sakramentów KEP w kwestii komunii świętej na rękę. Czy to jeszcze normalny przejaw uczestnictwa w wewnątrzkościelnej debacie, czy już pełzająca schizma?
Żeby można było mówić o debacie, obie strony muszą nie tylko chcieć ze sobą dialogować, ale także poruszać się w ramach fundamentalnych założeń, które powodują, że owa debata ma właśnie wewnątrzkościelny charakter. Jakich? Przede wszystkim takich, które podaje Katechizm Kościoła Katolickiego, pouczając, że Papież „ma pełną, najwyższą, i powszechną władzę nad Kościołem i władzę tę zawsze ma prawo wykonywać w sposób nieskrępowany” (KKK 882). Co więcej, „Boska asystencja jest także udzielana następcom Apostołów nauczającym w komunii z następcą Piotra, a w szczególności Biskupowi Rzymu, pasterzowi całego Kościoła, gdy – nie formułując definicji nieomylnej i nie wypowiadając się w « sposób definitywny » – wykonuje swoje nauczanie zwyczajne, podaje pouczenia, które prowadzą do lepszego zrozumienia Objawienia w dziedzinie wiary i moralności. Nauczaniu zwyczajnemu wierni powinni okazać « religijną uległość ducha », która różni się od uległości wiary, a jednak jest jej przedłużeniem” (KKK 893).
Przeczytaj także:
Jedenaste: nie rozbijaj!
Jeśli pojawia się facet, który uważa, że wszyscy powinni myśleć tak jak on, zachowywać się jak on, być pobożni jak on, to jest to gość, który w sposób dramatyczny rozwala Kościół. 
Krótko mówiąc, chodzi o to, że katolik nie może kwestionować władzy Papieża, musi respektować nieomylność oficjalnego nauczania w sprawach wiary i moralności – zarówno jego, jak i całego Kolegium Biskupów jeśli pozostają oni z nim w jedności – a także powinien okazywać religijną uległość zwyczajnemu nauczaniu Biskupa Rzymu. W przeciwnym wypadku sytuuje się de facto na peryferiach Kościoła. Mówiąc o Kolegium Biskupów, trzeba podkreślić, że chodzi przede wszystkim o biskupów zgromadzonych na soborze powszechnym i sprawujących w ten sposób urząd nauczycielski pod przewodnictwem następcy Świętego Piotra.

Czy fakt, że coraz większa liczba wiernych ma problem z respektowaniem tych podstawowych zasad posłuszeństwa wiary oraz „religijnej uległości ducha”, uprawnia do formułowania tak mocnych twierdzeń o narastającej schizmie? Wiele światła w tej kwestii daje obowiązujący Kodeks Prawa Kanonicznego, który wyjaśnia, że schizmą jest „odmowa uznania zwierzchnictwa Biskupa Rzymskiego lub utrzymywania wspólnoty z członkami Kościoła, uznającymi to zwierzchnictwo” (Kan. 751). Kodeks akcentuje również to, co zostało później wyrażone w Katechizmie Kościoła Katolickiego: „Wprawdzie nie akt wiary, jednak religijne posłuszeństwo rozumu i woli należy okazywać nauce, którą głosi Papież lub Kolegium Biskupów w sprawach wiary i obyczajów, gdy sprawują autentyczne nauczanie, chociaż nie zamierzają przedstawić jej w sposób definitywny. Stąd wierni powinni starać się unikać wszystkiego, co się z tą nauką nie zgadza” (Kan. 752).
Rzecz tyczy się również prywatnych opinii wiernych świeckich, prezbiterów, a nawet biskupów i wysoko postawionych hierarchów Kościoła, gdy opinie te nie pozostają w jedności z nauczaniem Papieża. Wreszcie – i to wydaje się w tym miejscu szczególnie istotne – Kodeks Prawa Kanonicznego formułuje również zasady dotyczące posłuszeństwa nauczaniu Konferencji Episkopatu: „Chociaż biskupi, pozostający we wspólnocie z głową Kolegium i członkami, czy to pojedynczy, czy też zebrani na Konferencji Episkopatu lub na synodach partykularnych nie posiadają nieomylności w nauczaniu, są jednak w odniesieniu do wiernych powierzonych ich trosce autentycznymi nauczycielami i mistrzami wiary. Temu autentycznemu przepowiadaniu swoich biskupów wierni obowiązani są okazać religijne posłuszeństwo” (Kan. 753). Działa tu fundamentalna zasada: liczy się nauczanie biskupów pozostające w jedności z nauką Kolegium Biskupów i jego głową – Ojcem Świętym. To właśnie powinna być dla nas najwyższa instancja, do której wszystkie inne poglądy czy przekonania muszą zostać odniesione. Żadne prywatne, mniej lub bardziej popularne objawienia, subiektywne natchnienia czy nawet dawne dokumenty Kościoła interpretowane z naruszeniem zasad hermeneutyki ciągłości nie mogą stanowić wyższej racji i kryterium rozstrzygającego; obowiązują jedynie w odniesieniu do wskazanego przez Kodeks Prawa Kanonicznego fundamentu, a uparte i świadome stawianie ich wyżej od nauczania Papieża jest przejawem nieposłuszeństwa.

Nie zamierzam dziś definitywnie odpowiadać na pytanie, czy jesteśmy świadkami pełzającej schizmy w Kościele. Mam jednak przed oczami obraz niemałego grona prezbiterów i sekundujących im świeckich, którzy niejednokrotnie w sposób jawny wzywają do nieposłuszeństwa i mniej lub bardziej ostentacyjnie je okazują. Widzę komentarze wiernych zalewające internetowe fora i społecznościowe media, z których przebija nie tylko nieświadomość czy brak podstawowej wiedzy teologicznej, ale także jakaś niepokojąca zaciętość i niechęć w przyjmowaniu jakichkolwiek konstruktywnych argumentów. Wreszcie, niemal codziennie jestem świadkiem pojawiania się nowych internetowych wieszczów, którzy błyskawicznie zyskują popularność właśnie dzięki zajadłemu atakowaniu tego, którego Chrystus uczynił skałą naszych czasów i na którym oparł swój Kościół. Może ktoś uważa, że to dozwolone, zabawne, konstruktywne lub krytyczne. Dla mnie to jest demoniczne. I właśnie to – nie pandemię, maseczki czy komunię na rękę – uważam za jeden z bardziej widocznych przejawów działania złego ducha w kraju nad Wisłą.
1
OCEŃ TEN ARTYKUŁ
1 2 3 4 5",ALEKSANDER BAŃKA,DODANE 19.10.2020 08:43,,,https://www.gosc.pl/doc/6580068.Pelzajaca-schizma-w-Kosciele
"Bóg pyta: ""Kogo mam posłać?"" i czeka na twoją odpowiedź","Na znaczenie, jakie dla misji Kościoła ma bolesne doświadczenie pandemii Covid-19 wskazał Ojciec Święty w orędziu na obchodzony w trzecią niedzielę października Światowy Dzień Misyjny. Jego hasłem są słowa zaczerpnięte z Księgi proroka Izajasza: „Oto ja, poślij mnie!” (Iz 6,8), a tym roku przypadnie on 18 października.
Papież zwrócił uwagę nas szczególne okoliczności tegorocznego Światowego Dnia Misyjnego. Cała ludzkość doświadczyła bowiem cierpień i wyzwań spowodowanych przez pandemię Covid 19. „W tym kontekście, powołanie do misji (…) jawi się jako szansa dzielenia się, służby, wstawiennictwa” – stwierdził Franciszek. Jednocześnie wskazał, że Pan Bóg prosi nas o gotowość do wyruszenia jako uczniowie Chrystusa i posyła nas na misje do świata i do narodów. Podkreślił też, że jest to odpowiedź na inicjatywę Boga, aby „przez nasze świadectwo wiary i głoszenie Ewangelii Bóg mógł ponownie ukazać swoją miłość oraz dotknąć i przemienić serca, umysły, ciała, społeczeństwa i kultury w każdym miejscu i czasie”.
Ojciec Święty zaznaczył, że misja jest wolną i świadomą odpowiedzią na powołanie Boga. Ale to powołanie możemy dostrzec tylko wtedy, gdy przeżywamy osobistą relację miłości z Jezusem żyjącym w swoim Kościele. Dodał, że zrozumienie tego, co Bóg nam mówi w tych czasach pandemii, staje się wyzwaniem także dla misji Kościoła. Składnia do postawienia sobie pytań o nasze relacje społeczne i relacje z Bogiem. „Niemożność gromadzenia się jako Kościół w celu sprawowania Eucharystii sprawia, że mamy udział w sytuacji wielu wspólnot chrześcijańskich, które nie mogą odprawiać Mszy św. w każdą niedzielę. W tym kontekście jest do nas ponownie skierowane pytanie, które zadaje nam Bóg: «Kogo mam posłać?», i oczekuje On od nas wielkodusznej i stanowczej odpowiedzi: «Oto ja, poślij mnie!» (Iz 6, 8). Bóg wciąż szuka, kogo mógłby posłać na świat i do narodów, aby dawać świadectwo o Jego miłości, o Jego zbawieniu od grzechu i śmierci, Jego wyzwoleniu od zła (por. Mt 9, 35-38; Łk 10, 1-12)” – stwierdził Franciszek.
Papież podkreślił też znaczenie modlitwy, refleksji i pomocy materialnej jako włączenia się w misję Jezusa w Jego Kościele. „Miłość wyrażona w zbiórkach podczas celebracji liturgicznych trzeciej niedzieli października ma na celu wsparcie pracy misyjnej, prowadzonej w moim imieniu przez Papieskie Dzieła Misyjne, aby wyjść naprzeciw duchowym i materialnym potrzebom narodów i Kościołów na całym świecie, dla zbawienia wszystkich” – przypomniał Ojciec Święty.
Pełny tekst papieskiego orędzia - na następnej stronie.
1 2",,DODANE 31.05.2020 14:51,KAI,"TAGI:
orędzie papieża papież franciszek",https://www.gosc.pl/doc/6331482.Bog-pyta-Kogo-mam-poslac-i-czeka-na-twoja-odpowiedz
Polski misjonarz: Kościół nie jest zamknięty. Zamknięte są świątynie,"""To czas, abyśmy na nowo uświadomili sobie prawdę, że to my jesteśmy Kościołem. Jest to czas, aby być Kościołem"" - pisze na swoim facebookowym profilu o. Kasper Kaproń OFM, pracujący na co dzień w Boliwii.
Na świecie pracuje obecnie 1903 polskich misjonarzy. Ewangelizują, budują studnie, ośrodki zdrowia i placówki edukacyjne. Oprócz wsparcia materialnego potrzebne jest im także duchowe. - Zwłaszcza teraz, w trudnym czasie pandemii - podkreślają inicjatorzy projektu ""Misjonarz na Post"".
""Nie jest prawdą, że Kościół jest zamknięty. Co najwyżej zamknięte są świątynie. Jest to czas, abyśmy na nowo uświadomili sobie prawdę, że to my jesteśmy Kościołem. Jest to czas, aby być Kościołem"" - pisze na swoim profilu na Facebooku o. Kasper Kaproń OFM, pracujący na co dzień w Boliwii.
U nas kwarantanna się zaostrza. Od dzisiaj wychodzenie z domu po zakupy jedynie w godz. od 7.00 do 12.00 według dowodów osobistych. W poniedziałek mogą wyjść osoby, których numer dowodu kończy się na 1 i 2, we wtorek, których numer kończy się na 3 i 4, w środę 5 i 6, w czwartek
7 i 8, w piątek 9 i 0. W soboty i niedzielę całkowity zakaz opuszczania domów. Za nieprzestrzeganie zakazów mandat w wysokości 1000 bs oraz możliwość trafienia do więzienia nawet do 10 lat (kara, jak za świadome działania, których celem jest spowodowanie śmierci). Kwarantanna wydłużona jest do 15 kwietnia.
Misjonarze przyznają, że świadomość, że ktoś za nich się modli, daje siły do realizowania codziennych zadań. - Pandemia koronawirusa to sytuacja globalna. Wszyscy w jakiś sposób jesteśmy nią dotknięci, także misjonarze pracujący w prawie stu krajach świata - mówi Michał Jóźwiak, redaktor prowadzący portalu misyjne.pl. - Dlatego w tym roku akcja ""Misjonarz na Post"" zyskuje szczególny wymiar. Kościół w tych dniach ponownie uświadamia sobie, jak ważna jest solidarność w modlitwie i w działaniu. Wyrazem takiej wspólnoty z misjonarzami może być modlitwa za nich. Za konkretną osobę, którą wylosujemy. Nasza akcja ma charakter osobisty i dzisiaj jest on chyba szczególnie potrzebny i ważny.
Do akcji ""Misjonarz na Post"" w tym roku dołączyło już ponad 46 tyś. osób. Aby wziąć w niej udział wystarczy wejść na stronę www.misjonarznapost.pl i wypełnić krótki formularz. Po chwili otrzymamy mailowo informację z danymi wylosowanego misjonarza. Każdy indywidualnie wybiera formę duchowego wspierania przypisanego misjonarza lub misjonarki. Można to zrobić poprzez modlitwę, dowolną formę postu, dobre postanowienie lub ofiarowanie cierpienia.
1
OCEŃ TEN ARTYKUŁ
1 2 3 4 5",PIE /MISJONARZNAPOST.PL,DODANE 28.03.2020 10:00,,,https://www.gosc.pl/doc/6233832.Polski-misjonarz-Kosciol-nie-jest-zamkniety-Zamkniete-sa
,"W Niedzielę Zmartwychwstania Pańskiego papież Franciszek odprawiał transmitowaną na cały świat Mszę w pustej bazylice świętego Piotra. W liturgii z powodu pandemii nie uczestniczyli wierni. Była tam z papieżem tylko asysta liturgiczna i mała grupa osób.
Vatican Media Live
VATICAN NEWS - ENGLISH
Franciszek mówił: ""Dziś na całym świecie rozbrzmiewa orędzie Kościoła: Jezus Chrystus zmartwychwstał!"".
""Jak nowy płomień, ta Dobra Nowina rozpaliła się w nocy: w nocy świata zmagającego się już z wyzwaniami epokowymi, a teraz udręczonego pandemią, która wystawia na próbę naszą wielką ludzką rodzinę"" - podkreślił papież.
Mówił następnie, że nowina o Zmartwychwstaniu jest ""infekcją nadziei"", którą przekazuje się z serca do serca.
""To nie magiczne zaklęcie, sprawiające, że problemy znikają"" - zaznaczył.
Zmartwychwstały Jezus, mówił papież, nosi nieusuwalne rany: rany, które stały się ""szczelinami nadziei"".
""Ku Niemu kierujemy nasze spojrzenie, by uleczył rany udręczonej ludzkości"" - dodał.
Podkreślił, że myśli kieruje przede wszystkim do tych, którzy zostali bezpośrednio dotknięci koronawirusem, do chorych i zmarłych oraz członków ich rodzin, ""z którymi niekiedy nie zdołali się nawet pożegnać"".
""Niech nie zabraknie pocieszenia i niezbędnej pomocy osobom, które są w sytuacji szczególnie trudnej, jak pracujący w domach opieki lub mieszkający w koszarach i więzieniach. Dla wielu jest to Wielkanoc samotności, przeżywana w żałobie i pośród wielu trudności, jakie powoduje pandemia, od cierpienia fizycznego po problemy ekonomiczne"" - powiedział papież.
""Spośród wielu obszarów świata dotkniętych koronawirusem - mówił - kieruję szczególną myśl ku Europie. Po drugiej wojnie światowej ten umiłowany kontynent mógł się ponownie odrodzić dzięki konkretnemu duchowi solidarności, który umożliwił mu przezwyciężenie rywalizacji z przeszłości. Tym pilniejsze jest, zwłaszcza w dzisiejszych okolicznościach, aby nie ożywiać tej rywalizacji, ale aby wszyscy uznali się za część jednej rodziny i wzajemnie się wspierali"" - dodał.
""Dziś - oświadczył - Unia Europejska stoi przed epokowym wyzwaniem, od którego zależeć będzie nie tylko jej przyszłość, ale także przyszłość całego świata. Nie można stracić okazji, by dać kolejny dowód solidarności, także poprzez uciekanie się do rozwiązań innowacyjnych"".
Franciszek przestrzegł kraje europejskie przed ""egoizmem interesów partykularnych i pokusą powrotu do przeszłości"", bo to niesie ""zagrożenie wystawienia na ciężką próbę pokojowego współistnienia i rozwoju przyszłych pokoleń"".
""Nie jest to czas na podziały"" - wskazał.
Ta msza, podobnie jak wszystkie uroczystości tegorocznego Wielkiego Tygodnia, przejdzie do historii Kościoła.
Po raz pierwszy od kilku dekad placu przed bazyliką watykańską nie udekorowano tysiącami kwiatów z Holandii.
Plac, na którym w Wielkanoc gromadziło się nawet 100 tysięcy ludzi, był zamknięty i całkowicie pusty.
Wołaj dziś: odwagi!
Alleluja, Chrystus zmartwychwstał! Zmartwychwstały Jezus zaprasza nas do tego, byśmy byli świętymi. 
1",,DODANE 12.04.2020 12:46,PAP,"TAGI:
epidemia kościół pap papież watykan zdrowie",https://www.gosc.pl/doc/6258453.Papiez-przewodniczyl-Mszy-w-pustej-bazylice-swietego-Piotra
"Papież: Ziemia nie wybacza nigdy; jeśli ją zniszczyliśmy, odpowiedź będzie bardzo przykra","""Musimy ponownie odkryć zmysł sakralnego szacunku dla Ziemi"" - powiedział papież Franciszek podczas audiencji generalnej w Watykanie, kolejnej, która z powodu pandemii odbyła się bez udziału wiernych. Papież nawiązał do obchodzonego w środę 50. Światowego Dnia Ziemi.
Franciszek podkreślił, że dzień ten stanowi okazję do odnowienia zobowiązania, by ""kochać nasz wspólny dom, troszczyć się o niego i o najsłabszych członków naszej rodziny"".
""Jak pokazuje nam tragiczna pandemia koronawirusa, tylko razem i biorąc na siebie odpowiedzialność za najsłabszych, możemy sprostać globalnym wyzwaniom"" - dodał w katechezie wygłoszonej w bibliotece Pałacu Apostolskiego i transmitowanej przez watykańskie media.
Papież wskazał: ""Z powodu egoizmu zaniedbaliśmy nasz obowiązek, by być strażnikami i zarządcami ziemi"".
""Zatruliśmy ją i splądrowaliśmy, sprowadzając zagrożenie dla naszego życia. Dlatego powstały różne ruchy międzynarodowe i lokalne, by rozbudzić sumienia. Szczerze doceniam te inicjatywy. Konieczne będzie dalej, by nasze dzieci wychodziły na ulice, by nauczyć nas tego, co oczywiste, czyli tego, że nie ma dla nas przyszłości, jeśli zniszczymy środowisko, które nas wspiera"" - oświadczył papież.
""Zgrzeszyliśmy przeciwko Ziemi, przeciwko naszemu bliźniemu, a ostatecznie przeciwko Stwórcy"" - mówił.
Jak dodał, ""Ziemia nie wybacza nigdy; jeśli ją zniszczyliśmy, odpowiedź będzie bardzo przykra"". Mówił też, że katastrofy naturalne są ""odpowiedzią Ziemi na maltretowanie"".
Papież wyraził przekonanie, że potrzebny jest nowy sposób spojrzenia na wspólny dom, jakim jest Ziemia. ""To nie jest magazyn zasobów do wyzyskiwania"" - podkreślił.
""Dla nas, wierzących, świat przyrody jest Ewangelią stworzenia, wyrażającą stwórczą moc Boga w kształtowaniu ludzkiego życia i w sprawianiu, aby świat istniał wraz z tym, co zawiera, by żywić ludzkość"" - wyjaśnił.
""Obchodząc dzisiaj Światowy Dzień Ziemi, jesteśmy wezwani do ponownego odkrycia zmysłu sakralnego szacunku dla niej, ponieważ jest ona nie tylko naszym domem, ale także domem Boga"" - dodał papież.
Zwracając się do Polaków, Franciszek podkreślił: ""Drodzy bracia i siostry, zjednoczeni braterską miłością z wszystkimi mieszkańcami Ziemi, stworzonymi na obraz i podobieństwo Boga i wezwanymi do troski i szacunku dla wszystkich stworzeń, odnówmy nasze zaangażowanie na rzecz ochrony naszego wspólnego domu i prośmy Ojca niebieskiego, aby nieustannie odnawiał mocą i miłością Ducha Świętego oblicze naszej ziemi"".
1",,DODANE 22.04.2020 11:00,PAP,"TAGI:
ekologia kościół pap papież watykan świat",https://www.gosc.pl/doc/6270107.Papiez-Ziemia-nie-wybacza-nigdy-jesli-ja-zniszczylismy
Prawie 123 mln euro dla cierpiących chrześcijan,"Mimo ogólnoświatowej pandemii papieska fundacja Pomoc Kościołowi w Potrzebie (PKwP) za pośrednictwem swych 23 biur krajowych wsparła chrześcijan dyskryminowanych i prześladowanych na całym świecie sumą ponad 122,7 mln euro. Oznacza to wzrost o 16,4 mln w porównaniu z rokiem poprzednim. Poinformowano o tym 18 czerwca na konferencji prasowej w Rzymie.
„Pandemia pogorszyła dramatycznie sytuację chrześcijan w wielu częściach świata, którzy dosłownie z dnia na dzień stracili pracę, zostali bez pieniędzy i żywności. Również wielu księży i osób zakonnych nie wiedzieli, jak związać koniec z końcem” – powiedział Thomas Heine-Geldern, przewodniczący wykonawczy centrali PKwP.

Okazuje się, że w ub.r. tylko we Włoszech zebrano prawie 5,3 mln euro – o 20 proc. więcej niż w 2019. Blisko 16 tys. dobroczyńców przekazało prawie 39 tys darowizn. Dzięki temu organizacja wsparła ponad sto projektów na rzecz ochrony zagrożonych i uciskanych wspólnot chrześcijańskich.

Dzięki uzyskanym środkom fundacja papieska sfinansowała działania łącznej wartości 102,1 mln euro, a dalszych 20,6 mln, których nie zdołano wydać z powodu ograniczeń epidemicznych, zostaną wykorzystane do końca czerwca br. 79 proc. pieniędzy przeznaczono w ub.r. na projekty, informację, wsparcie medialne i kampanie modlitewne – w sumie 4758 projektów w 138 krajach.
W 2020 r. PKWP pozyskało 122,7 mln € w postaci darowizn na rzecz cierpiących i prześladowanych chrześcijan na całym świecie. Udział w tej kwocie Sekcji Polskiej PKWP za rok 2020 wyniósł 12,8 mln zł.

Ta wielka hojność sprawia, że czujemy się głęboko wdzięczni. pic.twitter.com/E2xdVQ8P7R
— PKWP (@PomocKosciolowi) 18 czerwca 2021


Od początku pandemii organizacja sfinansowała 401 projektów związanych z COVID-19 łącznej wartości ponad 6,2 mln euro. Inicjatywy w tym zakresie przewidywały m.in. dostarczanie testów DPI (laserowych) księżom i osobom zakonnym oraz pilną pomoc finansową. 32,6 proc. tej pomocy przekazano do Afryki.

„Jesteśmy bardzo zaniepokojeni szczególnie krajami regionu Sahelu, w których wybuchł terroryzm. Pandemia jeszcze bardziej utrudniła sytuację ewakuowanych uchodźców i w wielu przypadkach Kościół jest jedyną instytucją, jaka jeszcze wspiera ludzi” – zauważył Thomas Heine-Geldern.

Dodał, że choć COVID-19 może się zmieniać lub stawać się mniej lub bardziej agresywnym, ale nie jest w stanie zarazić miłości, ożywianej wiarą chrześcijańską.

Zobacz też: Syria: Sankcje blokują pomoc humanitarną
  1
OCEŃ TEN ARTYKUŁ
1 2 3 4 5",,DODANE 19.06.2021 09:12,KAI,,https://www.gosc.pl/doc/6935391.Prawie-123-mln-euro-dla-cierpiacych-chrzescijan
Ogólnopolskie czuwanie Odnowy w Duchu Świętym trwa na Jasnej Górze,"Modlitwa o jedność w różnorodności i o nową iskrę nie tylko dla wspólnot, ale dla całego Kościoła, towarzyszy ogólnopolskiemu czuwaniu Odnowy w Duchu Świętym. 25. spotkanie trwa na placu przed Szczytem. Z powodu pandemii przeniesione z maja, jest też okazją do przypomnienia wezwania papieża, by budować Charis czyli służbę jedności.
- Ze względu na różnorodność naszych wspólnot bardzo tego ogólnopolskiego czuwania potrzebujemy, by stworzyć jeden strumień światła, który oświetli cały Kościół we wszystkich jego wymiarach - powiedział bp Andrzej Przybylski z Częstochowy, delegat Konferencji Episkopatu Polski ds. Odnowy w Duchu Świętym. Podkreślił, że zwłaszcza po pandemii budowanie i manifestowanie tej jedności jest bardzo oczekiwane. - Chcemy też, by z tego spotkania poszła nowa iskra, że jesteśmy potrzebni Kościołowi, że Odnowa się nie zestarzała, ale także by ta iskra dotknęła nas, byśmy byli iskrą Ducha, bo wszyscy potrzebujemy odnowy - zauważył bp Przybylski. Przypomniał, że w każdej rzeczywistości Kościoła najbardziej potrzeba mocy Ducha, „bez niej nic nie zrobimy, choć byśmy mieli wiele środków, mnóstwo pomysłów, nawet i duszpasterskich”. - Dlatego prosimy o ogień Ducha Świętego nie tylko dla wspólnot Odnowy, bo my się czujemy sługami całego Kościoła, ale o moc dla wszystkich ludzi w Kościele i dla tych, którzy są poza Kościołem - podkreślił bp Przybylski.
- Odnowa w Duchu Świętym jest miejscem dla każdego, niezależnie od wieku, od doświadczeń - przekonuje ks. Artur Potrapeluk, przewodniczący Krajowego Zespołu Koordynatorów Odnowy w Duchu Świętym. Wyjaśnia, że na co dzień wspólnoty modlą się w parafiach, prowadzą modlitwy o uzdrowienie duszy i ciała, organizują różne spotkania ewangelizacyjne. - Dar Ducha Świętego, jak mówi papież Franciszek, powinien rozlewać się na cały Kościół i Ojciec Święty zaprasza do tego, by propagować chrzest w Duchu Świętym, by tę łaskę przekazywać dalej - zauważył kapłan.
Z Odnową Ducha Świętego identyfikuje się w Polsce ok. 100 tys. osób. W czuwaniu na Jasnej Górze uczestniczą ich przedstawiciele. Pani Danuta jest liderką wspólnoty w Piszu. Jak podkreśla bierze udział w tych spotkaniach regularnie, nie z przyzwyczajenia, ale by przeżyć we wspólnocie odnowienie wiary i co dla niej bardzo ważne, czynić to przy sercu Matki.
Na program całodziennego czuwania składają się konferencje, świadectwa, modlitwa. Część zatytułowaną ,,Odstąpiłeś od pierwotnej miłości i powróć” poprowadził ks. Dawid Perlik - koordynator diec. bydgoskiej, egzorcysta diecezjalny.
Drugą część pt. ,,Nie dał nam Bóg ducha bojaźni, ale mocy i miłości” ks. Marcin Modrzyński - koordynator arch. gnieźnieńskiej, zaangażowany również w projekt oddanie33.pl.
O godz. 14.45 rozpocznie się adoracja Najświętszego Sakramentu i modlitwa uwielbienia, potem koronka do Bożego Miłosierdzia i o 16.00 Msza św. pod przewodnictwem bp. Andrzeja Przybylskiego.
Odnowa w Duchu Świętym, zwana odnową charyzmatyczną, jest jednym z najprężniej działających i najliczniejszych ruchów w Kościele katolickim, obecnym dziś w większości krajów na świecie. Duchowość ruchu charyzmatycznego koncentruje się na doświadczaniu w życiu działania Ducha Świętego, dzieleniu się Jego darami, uwielbianiu Boga i służeniu Kościołowi. Bardzo ważne jest budowanie i przeżywanie wspólnoty.
Początki Odnowy w Polsce sięgają roku 1975, kiedy we wspólnotach oazowych obchodzony był rok Ducha Świętego i modlono się o Nową Pięćdziesiątnicę. Inicjatorem pierwszych wspólnot był śp. bp Bronisław Dembowski, który wykorzystał swoje doświadczenia przeżycia Odnowy w Stanach Zjednoczonych.
Jak czytamy w preambule Statutów Międzynarodowych Służb Katolickiej Odnowy Charyzmatycznej, „Odnowa w Duchu Świętym w Kościele katolickim, zwana także Katolicką Odnową Charyzmatyczną, nie jest jednolitym ruchem o zasięgu światowym. W odróżnieniu od większości ruchów nie ma jednego założyciela lub grupy założycieli, nie ma też listy członków.
Jest to wysoce zróżnicowany zespół jednostek i grup podejmujących różne działania, często od siebie niezależne, na różnym etapie rozwoju i o różnorodnie rozłożonych akcentach. Te osoby i grupy łączy to samo doświadczenie. Stawiają sobie one również te same cele”
Ruch charyzmatyczny opiera się na założeniu, że chrześcijanie - podobnie jak w Kościele pierwotnym - są obdarowywani charyzmatami, którymi służą ku zbudowaniu wspólnoty Kościoła. Odnowa w Duchu Świętym gromadzi wielu ludzi świeckich w różnym wieku i z różnych środowisk, odnajdujących dzięki niej swoje miejsce w Kościele i świecie. Osoby te tworzą grupy modlitewne, liczące od kilku do kilkuset członków. Łączy ich chrzest w Duchu Świętym – podstawowe doświadczenie wiary, znane pierwszym chrześcijanom.
Grupy modlitewne spotykają się co tydzień na dwu-trzygodzinnych spotkaniach modlitewnych, których głównym elementem jest głośna, żywa modlitwa. Mają one najczęściej strukturę otwartą, lecz pewne elementy spotkania powtarzają się: zaproszenie Ducha Świętego do prowadzenia spotkania, uwielbienie Boga (ten rodzaj modlitwy przeważa), słuchanie Słowa Bożego, nauczanie, osobiste świadectwo życia niektórych uczestników spotkania. Na spotkaniach modlitewnych ujawniają się charyzmaty.
Charyzmaty to nadnaturalne dary Ducha Świętego, udzielane różnym osobom dla budowania całej wspólnoty. Do charyzmatów zalicza się m.in. tzw. dary epifanijne, czyli nadzwyczajne: dar języków pojawiający się często w modlitwie jednoczesnej uczestników, dar tłumaczenia języków, polega na wyjaśnieniu treści usłyszanego przed chwilą przesłania w językach; dar proroctwa – nie polega na przepowiadaniu przyszłości, lecz na przemawianiu w imieniu Boga z przesłaniem zachęty lub napomnienia skierowanym do uczestników spotkania, dar uzdrawiania, czyli dar modlitwy o duchowe, psychiczne i fizyczne zdrowie osoby proszącej o to Boga. Znaki cudownych uzdrowień potwierdzają prawdziwość przepowiadanej ewangelii o Jezusie.
1",,DODANE 25.09.2021 13:00,KAI,,https://www.gosc.pl/doc/7124372.Ogolnopolskie-czuwanie-Odnowy-w-Duchu-Swietym-trwa-na-Jasnej
Papież obniżył pensje kardynałów i zwierzchników urzędów,"Papież Franciszek podjął decyzję o obniżeniu pensji kardynałów i zwierzchników urzędów oraz członków zakonów. W ogłoszonym w środę liście wyjaśnił to koniecznością ograniczenia wydatków Stolicy Apostolskiej i deficytem w jej budżecie, także z powodu pandemii koronawirusa.
To pierwsza taka decyzja papieża.
W dokumencie Motu Proprio Franciszek napisał, że uposażenie kardynałów zostanie od 1 kwietnia zredukowane o 10 proc., a zwierzchników instytucji Stolicy Apostolskiej i Watykanu o 8 proc. Wypłacane z ich budżetów wynagrodzenie księży i członków instytutów życia konsekrowanego i apostolskiego będzie zredukowane o 3 proc.
Do końca marca przyszłego roku nie będą wypłacane tym wszystkim osobom dodatki za wysługę lat.
Papież postanowił zarazem, że redukcją uposażeń nie zostaną objęci ci, którzy udowodnią - przedstawiając odpowiednie dokumenty - że nie byliby w stanie ""ponieść stałych wydatków, związanych ze swoim zdrowiem lub krewnych do drugiego stopnia pokrewieństwa"".
Franciszek wyjaśnił, że od lat Stolica Apostolska zmaga się z deficytem finansowym, który pogorszyła jeszcze pandemia koronawirusa, wpływając negatywnie na źródła przychodów.
Celem podjętych kroków na rzecz ograniczenia wydatków na personel - zaznaczył papież - jest zachowanie miejsc pracy.
Jednym z powodów obecnego kryzysu finansów jest wielomiesięczne zamknięcie Muzeów Watykańskich, odwiedzanych wcześniej przez kilka milionów osób rocznie. Wpływy ze sprzedaży biletów są jednym z głównych źródeł przychodów.
1",,DODANE 24.03.2021 12:31,PAP,"TAGI:
epidemia kościół pap papież praca watykan zdrowie",https://www.gosc.pl/doc/6785255.Papiez-obnizyl-pensje-kardynalow-i-zwierzchnikow-urzedow
XVII Krajowe Forum Duszpasterstwa Młodzieży odbyło się on line,"Przygotowania do ŚDM, program formacyjny dla młodzieży oraz najbliższe spotkanie Taize - to główne tematy XVII Krajowego Forum Duszpasterstwa Młodzieży, które z powodu pandemii odbyło się w tym roku on line. Wzięło w nim udział ponad 70 uczestników ze wszystkich diecezji w Polsce.
""Podsumowano także minione miesiące pracy, w czasie, który z powodu pandemii trzeba było wiele spotkań odwołać lub zmodyfikować dotychczasową formułę. Przykładem jest chociażby Festiwal Życia organizowany przez ojców oblatów i pięć diecezji (gliwicką, sosnowiecką, bielsko-żywiecką oraz archidiecezje katowicką i częstochowską), który w tym roku nie odbył się tradycyjnie w Kokotku, ale został przeniesiony na poziom parafii oraz do przestrzeni wirtualnej, co sprawiło, że wzięła w nim 900 osób z całej Polski, a więc więcej, niż w co roku w formie stacjonarnej"" - powiedział PAP przewodniczący Rady ds. Duszpasterstwa Młodzieży Konferencji Episkopatu Polski bp Marek Solarczyk.
Zwrócił uwagę, że nowe formy aktywności dają szansę uczestnictwa młodym wcześniej niezwiązanym z konkretnym duszpasterstwem, czy wspólnotą. To pokazuje nam kierunki działań nie tylko w dobie epidemii, ale także, kiedy uda się nam powrócić do normalnych spotkań - już bez reżimu sanitarnego - powiedział bp Solarczyk.
Przyznał, że przestrzeń wirtualna pozwala na szybką i stosunkową efektywną wymianę myśli, nie jest jednak w stanie zastąpić, tego co nazywamy doświadczeniem wspólnoty, kiedy młodzi z różnych części kraju gromadzą się w jednym miejscu, wspólnie się modląc. ""To zawsze buduje angażując całego człowieka, jego umysł, ciało, psychikę i ducha"" - zwrócił uwagę hierarcha. Wspomniał, że ""spotkania on line mogłyby stanowić pewnego rodzaju uzupełnienie, takich zjazdów jak np. Krajowe Forum Duszpasterstwa Młodzieży. ""Ważne, aby były wówczas bardzo dobrze przygotowane od strony merytorycznej oraz audiowizualnej"" - powiedział bp Solarczyk.
Konferencję na temat konieczności ściślejszej współpracy między ruchami, wspólnotami i diecezjalnymi duszpasterstwa zarówno na poziomie parafii, jak i diecezji, wygłosił bp Andrzej Przybylski. Zwrócił jednocześnie uwagę na potrzebę wyjścia z przesłaniem Ewangelii do innych środowisk. Wyjaśniał, że formacja jest konieczna, ale nie jest ona celem samym w sobie. ""Jeśli człowiek poznaje Chrystusa, to jest zaproszony do dzielenia się Dobra Nowiną z innymi"" - zaznaczył bp Przybylski.
W czasie XVII Krajowego Forum Duszpasterstwa Młodzieży rozmawiano także o przygotowaniach do ŚDM w Lizbonie. ""Strona portugalska udostępni specjalne materiały formacyjne dla młodych przygotowujących się do spotkania z papieżem Franciszkiem w 2023 roku. Obecne są kilku w czterech wersjach językowych na portugalskiej stronie ŚDM"" - powiedział bp Solarczyk.
Zwrócił uwagę, że podobnie jak w Polsce - modlitwa w intencji ŚDM odbywała się każdego 13. dnia miesiąca, co było nawiązaniem do objawień fatimskich, tak Portugalczycy przyjęli 23. dzień miesiąca. ""Czy zmienimy i będziemy modlić się tego samego dnia, co młodzi w Portugalii, to jest kwestia do rozważenia"" - powiedział bp Solarczyk.
Nawiązując do decyzji papieża Franciszka o przeniesieniu obchodów ŚDM na poziomie diecezjalnym z Niedzieli Palmowej na uroczystość Jezusa Chrystus Króla Wszechświata, hierarcha powiedział, że to będzie wymagało przemodelowania dotychczasowych programów i wydarzeń na poziomie poszczególnych diecezji. ""W wielu miejscach były sprawdzone przez lata formuły spotkań, które teraz trzeba będzie dostosować do nowych realiów"" - dodał.
Przewodniczący Rady ds. Duszpasterstwa Młodzieży KEP zapowiedział, że w tym roku z powodu pandemii i dynamicznie zmieniającej się rzeczywistości nie będzie tradycyjnego programu formacyjnego dla młodzieży. ""Dotychczas był on wcześniej opracowywany i rozsyłany do wszystkich diecezji w formie pisemnej i audiowizualnej. Tymczasem teraz program formacyjny został podzielony na dziesięć miesięcy i każdego - spotkania w formie on line będzie przygotowywała inna diecezja, najbliższe np. grudniowe - diecezja radomska"" - poinformował bp Solarczyk. Zapowiedział, że młodzi będą mieli do wyboru spotkania z kilku dziedzin tematycznych: katechetycznej, społecznej, czy związanej z problematyką ŚDM.
W Krajowym Forum Duszpasterstwa Młodzieży wzięli udział delegaci i duszpasterze młodzieży ze wszystkich polskich diecezji, świeccy liderzy grup młodzieżowych, a także przedstawiciele wspólnot, w tym m.in. Ruchu Światło-Życie, czy Katolickiego Stowarzyszenia Młodzieży.
1",,DODANE 30.11.2020 06:30,PAP,"TAGI:
kościół młodzież pap śdm",https://www.gosc.pl/doc/6631873.XVII-Krajowe-Forum-Duszpasterstwa-Mlodziezy-odbylo-sie-on-line
Papież: Dziękowanie za ten rok mogłoby wydawać się wymuszone i rażące,"Papież Franciszek wyraził opinię, że dziękowanie za obecny rok pandemii mogłoby wydawać się czymś wymuszonym czy wręcz rażącym, a jednak - jak wskazał w homilii odczytanej podczas nieszporów w czwartek w Watykanie - można dziękować za wiele dobra.
Tradycyjne nabożeństwo w ostatnim dniu roku odprawił w zastępstwie papieża, cierpiącego na bolesną rwę kulszową, dziekan Kolegium Kardynalskiego kardynał Giovanni Battista Re. Odczytał on homilię przygotowaną przez Franciszka, który musiał zrezygnować z przewodniczenia nieszporom.
""Dzisiejszy wieczór przeznaczamy na podziękowanie za rok, który zmierza ku końcowi"" - podkreślił papież. ""Mogłoby się wydawać czymś wymuszonym, wręcz rażącym, dziękowanie Bogu na koniec takiego roku jak ten, naznaczonego przez pandemię"" - dodał.
""Pomyślmy o rodzinach, które straciły jednego lub więcej członków, o tych, którzy byli chorzy, o tych, którzy doświadczyli samotności, stracili pracę"" - dodał Franciszek.
""Czasem ktoś pyta: jaki jest sens takiego dramatu""­ - zauważył. ""Nie powinniśmy spieszyć się z udzieleniem odpowiedzi na takie pytanie. Na nasze najbardziej zaniepokojone +dlaczego?+ nawet Bóg nie odpowiada, odwołując się do nadrzędnych racji"" - zaznaczył Franciszek.
Jak stwierdził, ""Bóg, który poświęcałby istoty ludzkie dla wielkiego planu, nawet najlepszego z możliwych, nie jest na pewno Bogiem, którego ukazał nam Jezus Chrystus"".
""Bóg jest Ojcem, odwiecznym Ojcem, a jeśli jego syn stał się człowiekiem, to z powodu ogromnego współczucia serca Ojca. Bóg jest pasterzem, a który pasterz pozwoliłby, żeby zagubiła się chociaż jedna owca, myśląc, że tymczasem zostało mu wiele innych? Nie, ten cyniczny i bezlitosny bóg nie istnieje"" - wyjaśnił papież.
Jak wskazał, ""to nie jest Bóg, którego chwalimy i wysławiamy jako Pana"".
Wyraził przekonanie, że sensem dramatu, jakim jest pandemia, ""podobnie jak innych plag uderzających w ludzkość, jest wzbudzanie współczucia i wywoływanie postaw i gestów bliskości, troski, solidarności"".
Zdaniem papieża należy dziękować Bogu za dobre rzeczy, które wydarzyły się podczas lockdownu.
""Jest wiele osób, które bez wrzawy starały się sprawić, by ciężar tej próby był bardziej do zniesienia. Swoim codziennym zaangażowaniem, ożywianym miłością do bliźniego, wypełniały słowa hymnu +Te Deum+: +Po wszystkie dni błogosławimy Ciebie. I wysławiamy imię Twe na wieki+"" - napisał papież w homilii.
Następnie zaznaczył: ""Pracownicy służby zdrowia - lekarze, pielęgniarki, pielęgniarze, wolontariusze - są na pierwszej linii frontu i z tego powodu są zawsze obecni w naszych modlitwach i zasługują na naszą wdzięczność, podobnie jak wielu księży, zakonnic i zakonników"".
""Ale dzisiaj nasze podziękowania kierujemy do wszystkich, którzy każdego dnia starają się jak najlepiej zajmować się swoimi rodzinami i służyć dobru wspólnemu. Myślimy w szczególności o dyrektorach szkół i nauczycielach, którzy odgrywają zasadniczą rolę w życiu społecznym i stoją w obliczu bardzo złożonej sytuacji"" - wskazał papież.
Wyraził też wdzięczność wobec pracowników administracji publicznej, którzy ""potrafią jak najlepiej wykorzystać wszystkie dobra"" w oderwaniu ""od interesów prywatnych i partyjnych"" i troszczą się o najbardziej potrzebujących.
W bazylice watykańskiej, zgodnie z normami sanitarnymi, było w czwartek znacznie mniej osób niż zwykle - około 180.
Jak co roku obecna była burmistrz Rzymu Virginia Raggi. Przybyli też ministrowie: do spraw regionów Francesco Boccia oraz sportu i młodzieży Vincenzo Spadafora.
1",,DODANE 31.12.2020 18:31,PAP,"TAGI:
epidemia kościół pap papież watykan zdrowie",https://www.gosc.pl/doc/6673597.Papiez-Dziekowanie-za-ten-rok-mogloby-wydawac-sie-wymuszone-i
Papież: Trzeba znaleźć lekarstwo na koronawirusa i wirusa niesprawiedliwości,"Papież Franciszek powiedział w środę, że pandemia ukazała trudną sytuację ubogich i panujące nierówności. Dodał, że trzeba znaleźć lekarstwo na ""małego, ale strasznego wirusa, który rzuca cały świat na kolana"" oraz na ""wirusa niesprawiedliwości społecznej"".
Podczas audiencji generalnej w Watykanie, w kolejnej katechezie z cyklu ""Uzdrowić świat"", papież podkreślił, że koronawirus, który ""nie czyni wyjątków między ludźmi, znalazł na swojej niszczącej drodze wielkie nierówności oraz dyskryminację"" i je zwiększył.
Wskazał, że odpowiedź na pandemię musi być podwójna. Z jednej strony, mówił, niezbędne jest znalezienie lekarstwa na koronawirusa.
""Z drugiej strony musimy wyleczyć z wielkiego wirusa, jakim jest niesprawiedliwość społeczna, nierówność szans, marginalizacja i brak ochrony najsłabszych"" - podkreślił Franciszek.
Wyjaśnił, że w tej podwójnej odpowiedzi nie może zabraknąć ""preferencyjnej opcji na rzecz ubogich"".
""Uczniów Jezusa - przypomniał - rozpoznaje się po ich bliskości wobec ubogich, maluczkich, chorych i uwięzionych, wykluczonych i zapomnianych, pozbawionych pożywienia i odzieży"". Papież zaznaczył, że to jest ""kluczowe kryterium autentyczności chrześcijańskiej"".
""Niektórzy myślą błędnie, że ta preferencyjna miłość do ubogich jest zadaniem dla nielicznych, ale w rzeczywistości jest to misja całego Kościoła"" - powiedział Franciszek, przywołując słowa św. Jana Pawła II.
Papież zauważył, że wiele osób chce obecnie powrócić do normalności i wznowić działalność gospodarczą.
""Ale ta normalność nie może obejmować niesprawiedliwości społecznych i niszczenia środowiska. Dzisiaj mamy okazję, by zbudować coś odmiennego. Na przykład możemy rozwinąć gospodarkę integralnego rozwoju ubogich, a nie pomocniczości"" - dodał.
Taki model gospodarki jego zdaniem ""nie ucieka się do lekarstw, które faktycznie zatruwają społeczeństwo"".
Konieczne jest według papieża zaprojektowanie gospodarki, w której ludzie, zwłaszcza najubożsi, są w centrum, oraz stworzenie kuracji dającej pierwszeństwo tym najbardziej jej potrzebującym.
""Jakie smutne byłoby, gdyby szczepionka na Covid-19 była priorytetem dla najbogatszych"" - dodał.
""Jakim skandalem byłoby, gdyby pomoc ekonomiczna, jaką obserwujemy, w większości z pieniędzy publicznych, skupiona byłaby na tym, by uratować przemysł, który nie przyczynia się do włączania wykluczonych, promocji najuboższych, dobra wspólnego i troski"" o środowisko naturalne - mówił Franciszek.
Wyraził przekonanie, że jeśli wirus miałby doprowadzić do umocnienia się świata niesprawiedliwego dla ubogich i najsłabszych, to ""musimy zmienić ten świat"".
""Musimy działać już teraz, by leczyć z epidemii wywołanych przez małe niewidoczne wirusy i tych spowodowanych przez wielkie i widoczne niesprawiedliwości społeczne"" - oświadczył papież.
Zwracając się do Polaków powiedział: ""Drodzy bracia i siostry, jednoczę się duchowo z tymi wszystkimi, którzy podejmują różnorakie inicjatywy duchowe, naukowe i społeczne w celu ograniczenia skutków pandemii w społeczeństwach i wyjścia naprzeciw życiowym potrzebom chorych i ich rodzin"".
""Proszę was, bądźcie hojni i nie zapominajcie o potrzebach najuboższych, samotnych, zwłaszcza starszych i chorych. Niech Pan was błogosławi i wspiera"" - dodał Franciszek.
Była to kolejna od początku pandemii audiencja bez udziału wiernych.
1",,DODANE 19.08.2020 11:43,PAP,"TAGI:
epidemia kościół pap papież społeczeństwo watykan zdrowie",https://www.gosc.pl/doc/6471976.Papiez-Trzeba-znalezc-lekarstwo-na-koronawirusa-i-wirusa
Nawet gdybyśmy byli jedyni...,"Pragnienie papieża sięga najdalszych granic, ale realizuje się w moim domu, w najbliższym sąsiedztwie... I zawsze w konkretnym czasie – aktualnie w realiach trzeciej fali pandemii koronawirusa.
Dziś mijają 162 dni, odkąd świat poznał „Fratelli tutti”. Wystarczająco dużo czasu, by przeczytać obszerną i, trzeba przyznać, niełatwą encyklikę Franciszka. By pobyć z nią dłużej. Wejść pod powłokę słów, przejrzeć się w niej jak w zwierciadle. Można zacząć od tych kilku proroczych słów z początku encykliki: „Bardzo pragnę, abyśmy w tym czasie, w którym przyszło nam żyć, uznając godność każdej osoby ludzkiej, byli w stanie na nowo ożywić wśród wszystkich światowe pragnienie braterstwa”. Można by spuentować: Myśl globalnie, działaj lokalnie. Pragnienie papieża sięga najdalszych granic, ale jednak realizuje się w moim domu, w najbliższym sąsiedztwie, miejscu pracy czy nauki... Zawsze w relacji do konkretnej osoby. I zawsze w konkretnym czasie – aktualnie w realiach trzeciej fali pandemii koronawirusa.
A może tak już jest z wielkimi papieżami, że oklaskujemy ich, ale nie słuchamy... Czy ta fraza nie padała niemal po każdej pielgrzymce papieża Polaka do ojczyzny? „Oklaskujemy, ale nie słuchamy”. Na koniec dokumentu ogłoszonego w ubiegłoroczne wspomnienie Biedaczyny z Asyżu Ojciec Święty zostawia pewien trop, prowadzący do innego biedaczyny. „Chcę zakończyć wspomnieniem innej osoby o głębokiej wierze, która, wychodząc z intensywnego doświadczenia Boga, przebyła drogę przemiany, aby poczuć, że jest bratem wszystkich. Chodzi mi o błogosławionego Karola de Foucauld” – pisze Franciszek. Natychmiast lądujemy w głębi afrykańskiej pustyni. Można poczuć się nieco obco. Co radzi błogosławiony francuski trapista?
Karola de Foucauld: „Jeżeli Ewangelia jest słowem Bożym, to musimy wierzyć i uczestniczyć w życiu Kościoła – nawet gdybyśmy byli jedyni”.
Ciekawą intuicją afrykańską dzieli się też Johannes Hartl w książce „Ogień w moim sercu”. Założyciel Domu Modlitwy w Augsburgu pisze: „Jedną rzeczą jest wiedzieć, czym jest Afryka. Inną rzeczą jest spędzić tam jakiś czas, może wiele lat. Wszyscy znamy Dobrą Nowinę Jezusa Chrystusa. Ale czy znamy ją tak jak kraj, o którym po prostu wiele przeczytaliśmy, czy jak miejsce, które sami już odwiedziliśmy?”.
Rzecz jasna, niemieckiemu teologowi nie chodzi ściśle o konieczność fizycznego postawienia stóp na izraelskiej ziemi, oglądania na własne oczy miejsc związanych z życiem i działalnością Chrystusa. W obu powyższych cytatach powraca pytanie o głębokość mojej wiary, jak pisze papież Franciszek, „w tym czasie, w którym przyszło nam żyć”.  
  1
OCEŃ TEN ARTYKUŁ
1 2 3 4 5",PIOTR SACHA,DODANE 15.03.2021 17:00,,"TAGI:
encyklika franciszek fratelli tutti papież",https://www.gosc.pl/doc/6771942.Nawet-gdybysmy-byli-jedyni
Para prezydencka wspiera Orszak Trzech Króli,"Mimo pandemii koronawirusa wspólnota, która zrodziła się wokół Orszaku Trzech Króli, nie zniknęła; przesłanie wiary i nadziei, betlejemskie orędzie pokoju i miłości wciąż jest bardzo wyczekiwane - podkreśliła para prezydencka w przeslaniu do organizatorów i uczestników Orszaku.
📽️ Para Prezydencka od lat wspiera ideę #OrszakTrzechKróli. W tym roku w związku z pandemią ta wyjątkowa inicjatywa przybrała w całej Polsce inną formułę. pic.twitter.com/tw8mx5AAog
— Kancelaria Prezydenta (@prezydentpl) 6 stycznia 2021
W komunikacie zamieszczonym w środę na stronie internetowej Kancelarii Prezydenta podkreślono, że para prezydencka Andrzej Duda i Agata Kornhauser-Duda od lat wspiera ideę Orszaku Trzech Króli; w tym roku w związku z pandemią inicjatywa ta przybrała w całej Polsce inną formułę.
""Okres bożonarodzeniowy to chyba najpiękniejszy czas w roku. Kultywujemy tradycje, które przejęliśmy od naszych rodziców i dziadków. Ofiarowujemy sobie podarunki, wzajemną bliskość i serdeczność. Ten wyjątkowy klimat tworzą także przedstawienia jasełkowe oraz kolędowe spotkania"" - podkreślił prezydent w nagraniu zamieszczonym na stronie internetowej KPRP.
Pierwsza dama dodała, że 13 lat temu pojawiła się nowa inicjatywa - Orszak Trzech Króli. ""Barwne, rozśpiewane pochody, które w uroczystość Objawienia Pańskiego przemierzają ulice setek miejscowości - niegdyś tylko w Polsce, a obecnie także w wielu innych krajach; szczególnie tam, gdzie mieszkają nasi rodacy"" - mówiła Agata Kornhauser-Duda.
Prezydent zaznaczył w nagraniu, że niestety, tej zimy jest inaczej. ""Teraz najważniejsza jest dbałość o zdrowie i bezpieczeństwo nas wszystkich. Dlatego przestrzegamy zaleceń, które mają na celu powstrzymanie epidemii koronawirusa"" - podkreślił Duda.
Pierwsza Dama zaznaczyła, że ""jednak wielka, przekraczająca granice państw wspólnota, która zrodziła się wokół Orszaku, nie zniknęła"". ""Wciąż trwa i powiększa się. Gromadzi dzieci i osoby dorosłe, które reprezentują różne narodowości, środowiska i grupy społeczne, różne wrażliwości i poglądy. Ale są to ludzie złączeni pragnieniem braterskiej jedności i wspólnego celebrowania tego, co w naszej polskiej i europejskiej kulturze najtrwalsze, najcenniejsze, najpiękniejsze"" - powiedziała małżonka prezydenta.
Zwracając się do organizatorów i uczestników Orszaku Trzech Króli prezydent RP zaznaczył, że od lat wraz z małżonką podziwiają ich inwencję i umiejętności. ""Dlatego ufamy, że również w tym roku zachowają Państwo jak najwięcej z wyjątkowego ducha Orszaku. Przesłanie wiary i nadziei, betlejemskie orędzie pokoju i miłości wciąż jest bardzo wyczekiwane. I wciąż trafia do ludzkich serc"" - powiedział Duda.
Pierwsza dama zaznaczyła, że myślą przewodnią Orszaku Trzech Króli 2021 jest cytat z ""Pieśni"" Jana Kochanowskiego: ""Panu dzięki oddawajmy"". ""Cytując polskich poetów, będą Państwo dziękować Bożej Opatrzności za wszelkie dobro, którego zaznała nasza ojczyzna"" - powiedziała. ""Dołączamy się do tego dziękczynienia. Wyrażamy wdzięczność za tę wspaniałą inicjatywę, jaką jest Orszak i życzymy Państwu radośnie przeżywanej uroczystości Objawienia Pańskiego"" - dodał prezydent.
1",,DODANE 06.01.2021 13:18,PAP,"TAGI:
kościół kultura obyczaje pap polityka prezydent prezydent rp",https://www.gosc.pl/doc/6678610.Para-prezydencka-wspiera-Orszak-Trzech-Kroli
Rocznica śmierci św. Jana Pawła II w nadzwyczajnych okolicznościach,"W nadzwyczajnych okolicznościach z powodu pandemii Covid-19 minie 2 kwietnia 16. rocznica śmierci św. Jana Pawła II. O godz. 21.37, gdy zmarł papież, na placu Świętego Piotra odbywać się będzie Droga Krzyżowa pod przewodnictwem Franciszka.
Tradycją wśród wiernych, głównie Polaków z Rzymu, pozostały doroczne rocznicowe spotkania na placu Świętego Piotra w godzinie śmierci papieża. To przywołanie modlitw, jakie trwały tam w ostatnich dniach życia św. Jana Pawła II i po jego śmierci 2 kwietnia 2005 roku.
Drugi rok z rzędu w rezultacie pandemii i lockdownu nabożeństwo Drogi Krzyżowej w Wielki Piątek odbędzie się nie w rzymskim Koloseum, ale na placu przed bazyliką watykańską. Rozpocznie się ono o godzinie 21.00.
Stacje Drogi Krzyżowej znajdować się będą na placu, co będzie sugestywnym powtórzeniem nabożeństwa z wiosny 2020 roku, gdy podczas pierwszego lockdownu papieżowi Franciszkowi towarzyszyła niewielka grupa osób.
Watykan zapowiedział we wtorek, że w Via Crucis przed bazyliką watykańską będzie uczestniczyła ograniczona liczba wiernych, zgodnie z reżimem sanitarnym.
Napisanie rozważań, jak ogłosiło biuro prasowe Stolicy Apostolskiej, papież powierzył katolickim skautom z miejscowości Foligno w Umbrii oraz wiernym z jednej z rzymskich parafii.
1",,DODANE 23.03.2021 15:59,PAP,"TAGI:
historia jan paweł ii kościół pap papież watykan",https://www.gosc.pl/doc/6784299.Rocznica-smierci-sw-Jana-Pawla-II-w-nadzwyczajnych
"Boże Narodzenie na ""peryferiach miast"" Ameryki Łacińskiej - biskupi wzywają do solidarności","Od Argentyny po Wenezuelę, Chile i Brazylię biskupi katoliccy Ameryki Łacińskiej zwracali się w Święta Bożego Narodzenia do wiernych o solidarność z najuboższymi mieszkańcami ich krajów. Sytuację tych ludzi dodatkowo pogorszyła pandemia koronawirusa.
Jak obliczyli socjologowie Argentyńskiego Uniwersytetu Katolickiego (UCA) w Buenos Aires, w Argentynie 43 proc. ludności, czyli 33,9 proc. rodzin, a wśród nich miliony mieszkańców tzw. villas miseria - dzielnic nędzy, żyje obecnie ""poniżej granicy ubóstwa, co dramatycznie pogłębiło nierówności społeczne w kraju"".
Kryzys gospodarczy zaostrzony wskutek pandemii - stwierdza raport UCA - szczególnie pogorszył sytuację argentyńskiej młodzieży i dzieci w ubogich dzielnicach argentyńskiej metropolii Buenos Aires, gdzie ""liczba rodzin żyjących w nędzy wzrosła z 8,4 proc. w 2019 r. do 9,8 proc. obecnie"".
Biskupi katoliccy chilijskiej diecezji Iquique przez której teren od przeszło trzech miesięcy ciągną tysiące uchodźców z Wenezueli pozostającej pod dyktatorskimi rządami prezydenta Nicolasa Maduro, w apelu do wiernych z okazji Świąt Bożego Narodzenia wezwali do niesienia pomocy tym wędrowcom. ""Dziś w naszej diecezji jest wiele przemieszczających się rodzin, które jak Maryja, Józef i Jezus szukają schronienia, by spędzić noc pod dachem"".
Konferencja Zakonów Brazylijskich w przesłaniu ogłoszonym z okazji Świąt Bożego Narodzenia zaapelowała do wiernych, by stali się ""misjonarzami w drodze, starając się nieść ""bezinteresowną pomoc ubogim, bezrobotnym i ludziom, którzy utracili sens życia"" wskutek kryzysu społecznego, jaki dotknął kraj w związku z epidemią koronawirusa.
Jak wynika z najnowszych badań głównego brazylijskiego instytutu badania opinii publicznej Datafolha 37 proc. brazylijskich rodzin wskutek kryzysu spowodowanego pandemią i pogłębianiem się ""drastycznych dysproporcji"" w podziale dochodu narodowego w Brazylii nie jest w stanie zapewnić ""dwóch pełnych posiłków dziennie dla wszystkich członków rodziny"".
Według autorów opracowania wydanego w grudniu tego roku przez Papieski Uniwersytet Katolicki (USP) w Rio de Janeiro , co najmniej 19 spośród 214 milionów Brazylijczyków cierpi wskutek niedożywienia. Jeszcze gorsza jest - według naukowców USP - sytuacja ludności wiejskiej: jej udziałem jest ""głębokie niedożywienie"".
1",,DODANE 27.12.2021 06:40,PAP,"TAGI:
ameryka łacińska argentyna epidemia głód kościół pap ubóstwo zdrowie",https://www.gosc.pl/doc/7287220.Boze-Narodzenie-na-peryferiach-miast-Ameryki-Lacinskiej-biskupi
Nie będzie moralnej rewolucji,"Wiele hałasu o nic. Tak można podsumować rewelacje mediów, głoszących, że Kościół dopuści używanie prezerwatyw w określonych okolicznościach.
Zapowiadanej rewolucji nie będzie. Kard. Javier Lozano Barragan, nazywany watykańskim ministrem zdrowia, powiedział, że stanowisko Stolicy Apostolskiej w sprawie antykoncepcji jako takiej nie ulegnie zmianie. Przyznał jednak, że Watykan prowadzi badania na temat skuteczniejszego zwalczania pandemii AIDS.

Zawinił kard. Martini
Temat wywołał kard. Carlo Maria Martini, emerytowany arcybiskup Mediolanu. Na łamach tygodnika „L’Espresso” opublikowano zapis jego dyskusji z wybitnym włoskim chirurgiem Ignazio Marino. Rozmowa dotyczyła kwestii moralnych, związanych z tak ważnymi problemami jak aborcja i jej legalizacja, sztuczne zapłodnienie i przechowywanie ludzkich embrionów oraz przeciwdziałanie AIDS i stosowanie w tym względzie prezerwatyw. Właśnie ta ostatnia kwestia przyciągnęła uwagę mediów. Ogłosiły, że kard. Martini ujawnił, iż Watykan wkrótce wyrazi zgodę na użycie prezerwatyw przez ludzi chorych na AIDS.
Atmosferę zapowiadającą „kopernikański przewrót” w kwestiach moralnych podgrzewano, rozpisując się, że kard. Martini był najpoważniejszym rywalem kard. Ratzingera podczas ostatniego konklawe. Jego otwartość przeciwstawiano konserwatyzmowi Benedykta XVI, przypominając zarazem, że uznaje się go za przywódcę liberalnej frakcji w Kościele.

Oliwy do ognia dolał przewodniczący Papieskiej Rady Duszpasterstwa Pracowników Służby Zdrowia, kard. Javier Lozano Barragan. Zapowiedział on w dzienniku „La Repubblica”, że „Stolica Apostolska wyda wkrótce dokument zezwalający na użycie prezerwatyw przez osoby chore na ciężkie choroby zakaźne, w tym na AIDS”. Słowo prezerwatywa nie schodziło z czołówek gazet.

Tylko wierność chroni skutecznie
Obecnie na świecie żyje 42 mln ludzi chorych na AIDS i 4 razy tyle nosicieli wirusa HIV. Do tej pory na AIDS zmarło 22 mln ludzi. Większość zarażonych żyje w Afryce. W niektórych krajach tego kontynentu, jak Botswana czy Zimbabwe, choruje od 25 do ponad 30 proc. populacji. Kościół zawsze pomagał ludziom chorym na AIDS. Jan Paweł II powołał w tym celu specjalną fundację „Miłosiernego Samarytanina”.

W obliczu szerzącej się pandemii AIDS Watykan prowadzi studium na temat skuteczniejszego zwalczania tej plagi. Informując o tym, kard. Barragan podkreślił, że w przypadku współpracy z innymi agencjami mamy świadomość, że stawiają one na zapobieganie. Czynią, co się da, by ta choroba się nie rozszerzała. A mówiąc o zapobieganiu, myślą zaraz o prezerwatywie”. – Kościół katolicki uważa, że najlepszą „prezerwatywą”, z którą naprawdę nic nie grozi, jest abstynencja seksualna i małżeńska wierność. Problem rodzi się wtedy, gdy stajemy wobec sytuacji pary, w której jedno z małżonków jest zarażone wirusem HIV. Co w takim przypadku robić? Szukamy odpowiedzi na to pytanie, dlatego podjęliśmy to pogłębione studium w zakresie naukowym, technicznym i moralnym – mówi kard. Barragan.

Raport zostanie przedstawiony Benedyktowi XVI i on zadecyduje o jego dalszych losach. Jest bardzo ważne, by w medialnym szumie troska o zapobieganie szerzeniu się śmiercionośnej pandemii nie była mieszana z odstępstwem Kościoła od jego determinacji w obronie życia i zasad etycznych.
1
OCEŃ TEN ARTYKUŁ
1 2 3 4 5","BEATA ZAJĄCZKOWSKA, DZIENNIKARKA RADIA WATYKAŃSKIEGO",DODANE 04.05.2006 09:44,GN 19/2006,,https://www.gosc.pl/doc/790732.Nie-bedzie-moralnej-rewolucji
2 maja obchodzimy Dzień Polonii i Polaków za Granicą,"Jest to okazja do modlitwy za tych, którzy mimo różnych trudności, nigdy nie zapomnieli o ojczyźnie. Polecajmy ich w naszych modlitwach, zwłaszcza teraz w czasie pandemii - powiedział PAP delegat KEP ds. duszpasterstwa emigracji polskiej i przewodniczący Komisji ds. Polonii i Polaków za Granicą bp Wiesław Lechowicz.
Bp Lechowicz powiedział PAP, że Polacy na emigracji są często dużo mocniej związani emocjonalnie z krajem pochodzenia niż rodacy żyjący nad Wisłą.
""Wielu z nich stara się kultywować polską kulturę i przekazywać ją swoim dzieciom, mając poczucie, że to są korzenie, z których wyrośli i z których mogą czerpać kolejne pokolenia"".
Dodał, że wielu, mimo oddalenia, czuje się odpowiedzialnych za to, co dzieje się w ich ojczyźnie. ""Niektórzy dopiero na emigracji odkryli Kościół i wartość relacji z Bogiem""- zwrócił uwagę.
Polonii posługuje ok. 2 tys. kapłanów, msze św. zaś celebrowane są w ok. 1,5 tys. ośrodków. 800 kapłanów pracuje w krajach Europy Zachodniej. Tylko w Niemczech jest ok. 120 księży. Podobna liczba jest we Francji i w Wielkiej Brytanii. Czasami parafie są dwujęzyczne.
""Poza kapłanami pracującymi wśród emigracji są także księża z Polski, pochodzący zarówno z diecezji, jak i ze zgromadzeń zakonnych, którzy głównie pracują w środowisku lokalnym, np. w parafiach niemieckich, francuskich, szwajcarskich, skandynawskich i włoskich, a przy okazji, jeśli jest taka potrzeba, pomagają także Polakom"" - powiedział bp Lechowicz.
Zwrócił uwagę, że czas pandemii odcisnął się również na kształcie duszpasterstwa polonijnego.
""W wielu krajach Europy kościoły są w ogóle pozamykane. Posługa kapłańska ograniczona jest do celebrowania mszy św. Są oczywiście kraje, gdzie te obostrzenia są nieco mniejsze i kapłani starają się nawiązywać kontakty ze swoimi wiernymi na tyle, na ile jest to możliwe, niosąc im nadzieję i wsparcie sakramentalne korzystają przy tym z nowoczesnych technologii, mediów i komunikatorów"" - powiedział bp. Lechowicz.
Wyraził nadzieję, że po ustaniu pandemii msze św. będą na nowo sprawowane wraz z wiernymi w świątyniach, a ludzie będą mogli uczestniczyć w spotkaniach i w konferencjach.
Podkreślił, że obchody Dnia Polonii i Polaków za Granicą są okazją do modlitwy za tych, którzy mimo różnych trudności nigdy nie zapomnieli o ojczyźnie. Powiedział, że ogromny wpływ na specyfikę posługi duszpasterskiej na emigracji ma rozproszenie Polaków, duże odległości między miejscem ich zamieszkania a świątyniami i ciągła rotacja.
""W ostatnich tygodniach dochodzą do mnie informacje, że spora liczba rodaków chciałby wrócić do Polski. Nie wiadomo więc, co będzie się działo w przyszłości, jak zmieni się geografia polskich emigrantów w związku z nową sytuacją gospodarczą w Polsce i na świecie. Na pewno będzie to zupełnie nowa sytuacja wymagająca sporej elastyczności"" - powiedział bp Lechowicz.
""Jednym z największych wyzwań, z którym trzeba będzie się zmierzyć w najbliższych latach, to kwestia braków kadrowych. Nie jest tajemnicą, że z roku na rok coraz mniej osób zgłasza się do seminariów diecezjalnych i zakonnych, a co za tym idzie jest mniej wyświęcanych kapłanów. To będzie miało swoje przełożenia na liczbę księży, którzy będą mogli wyjechać poza granice kraju, aby posługiwać wśród emigracji"" - powiedział bp Lechowicz.
Przez kilka ostatnich lat z okazji Dnia Polonii i Polaków za Granicą bp Lechowicz przewodniczył mszy św. w Domu Generalnym Zgromadzenia Sióstr Misjonarek Chrystusa Króla dla Polonii Zagranicznej. W tym roku z powodu epidemii będzie celebrował mszę św. 3 maja o godz. 10.00 w archikatedrze warszawskiej.
W tym roku Dzień Polonii i Polaków za Granicą obchodzony będzie osiemnasty raz. Został on ustanowiony przez Sejm Rzeczypospolitej Polskiej z inicjatywy Senatu jako dowód wdzięczności i uznania wkładu Polonii i Polaków za granicą w odzyskanie przez Polskę niepodległości.
1",,DODANE 02.05.2020 08:10,PAP,"TAGI:
emigranci kościół pap polonia",https://www.gosc.pl/doc/6283181.2-maja-obchodzimy-Dzien-Polonii-i-Polakow-za-Granica
"Franciszek pozdrowił ""świat gazet ulicznych""","Bezdomnym i ubogim grozi to, że zapłacą najwyższą cenę podczas pandemii - napisał papież Franciszek w ogłoszonym w poniedziałek pozdrowieniu dla ""świata gazet ulicznych"": dziennikarzy, wolontariuszy i sprzedawców. Dodał, że obecnie dzienniki te nie ukazują się.
Życie milionów ludzi na naszym świecie, zmagających się już z wieloma trudnymi wyzwaniami i uciskanych przez pandemię zmieniło się i jest wystawiane na ciężką próbę. Osobom najsłabszym, niezauważanym, bezdomnym grozi to, że zapłacą najcięższy rachunek - podkreślił papież w swoim przesłaniu.
Pozdrowił ""świat gazet ulicznych"", a zwłaszcza ich sprzedawców, którzy - jak zauważył - w większości są ""bezdomni, zepchnięci na margines, bezrobotni"".
Oświadczył, że tysiące ludzi na całym świecie żyją i mają pracę dzięki sprzedaży tych ""niezwykłych gazet"". Podał przykład wydawanego we Włoszech z inicjatywy Caritas dziennika ""Scarp de'tenis"", dzięki któremu dochód uzyskuje ponad 130 osób w trudnej sytuacji.
Franciszek przypomniał, że na świecie ukazuje się ponad 100 gazet ulicznych w 35 krajach i 25 językach, które gwarantują dochód około 20 tysiącom bezdomnych.
""Od wielu tygodni gazety uliczne nie są sprzedawane, a ich sprzedawcy nie mogą pracować. Chcę zatem wyrazić moją bliskość z dziennikarzami, wolontariuszami, osobami, które żyją dzięki tym projektom i w tych czasach poświęcają się wielu innowacyjnym ideom"" - zaznaczył papież. Dodał, że pandemia utrudniła ich pracę.
""Ale jestem pewien, że wielka sieć gazet ulicznych na świecie powróci silniejsza niż wcześniej"" - oświadczył.
""Spojrzenie na najbiedniejszych w tych dniach może pomóc nam wszystkim uświadomić sobie, co naprawdę dzieje się z nami i w jakim jesteśmy stanie"" - napisał papież, zapewniając o swym wsparciu i ""braterskiej przyjaźni"".
Franciszek w ostatnich latach udzielił wywiadu trzem ulicznym gazetom: włoskiej ""Scarp de'tenis"", holenderskiej ""Straatnieuws"" i ""La Carcova"", wydawanej w jego ojczystej Argentynie.
1",,DODANE 27.04.2020 15:53,PAP,"TAGI:
dzienniki epidemia kościół media pap papież watykan zdrowie",https://www.gosc.pl/doc/6277149.Franciszek-pozdrowil-swiat-gazet-ulicznych
Papież wzywa Polaków,"Papież Franciszek wezwał Polaków do modlitw w intencji zakończenia pandemii Covid-19 i ""wyzwolenia ludzkości"" z jej dramatu. Podczas środowej audiencji generalnej w Watykanie papież nawiązał do swej inicjatywy modlitw, które potrwają przez cały maj w sanktuariach na świecie.
Dwa dni po tym, gdy tę globalną modlitwę poprowadzono na Jasnej Górze w Częstochowie Franciszek powiedział zwracając się do Polaków: ""Miesiąc maj, poświęcony Najświętszej Maryi Pannie jest wam szczególnie bliski. Zgodnie z tradycją waszych ojców, gromadzicie się w kościołach, domach, a także przed obrazami i figurami Matki Bożej, umieszczonymi na placach, skrzyżowaniach dróg oraz w przydomowych kapliczkach, po to, aby kontemplować jej piękno, miłość i dobroć"".
""Niech Dziewica Niepokalana wyzwoli ludzkość z dramatu pandemii oraz prowadzi waszą Ojczyznę i wasze rodziny do swojego syna, Jezusa Chrystusa"" - dodał papież.
W czasie audiencji w bibliotece w Pałacu Apostolskim Franciszek wezwał Włochów, by duchowo przyłączyli się do modlitwy, która w sobotę 8 maja odbędzie się w sanktuarium maryjnym w Pompejach.
Tematem papieskiej katechezy była modlitwa kontemplacji. Franciszek zauważył, że niektórzy mistrzowie duchowości uważali kontemplację za przeciwieństwo działania. Nie ma jednak, jak dodał, takiej sprzeczności. Przytoczył słowa świętego Jana od Krzyża, który twierdził, że ""mały akt czystej miłości jest bardziej pożyteczny dla Kościoła niż wszystkie inne dzieła razem wzięte"".
1",,DODANE 05.05.2021 10:57,PAP,"TAGI:
epidemia kościół pap papież watykan zdrowie",https://www.gosc.pl/doc/6844277.Papiez-wzywa-Polakow
"List biskupów na 100. rocznicę urodzin św. Jana Pawła II: ""Nie lękajcie się...""","W trudnym dla nas wszystkich czasie - gdy zmagamy się z pandemią - warto także zapytać o to, co On dziś miałby nam do powiedzenia? - piszą biskupi w liście pasterskim z okazji setnej rocznicy urodzin św. Jana Pawła II, przypadające w poniedziałek.
Prezydium Konferencji Episkopatu Polski przypominało m.in. słowa, które św. Jan Paweł II wypowiedział w homilii rozpoczynającej pontyfikat w 1978 r.: ""Nie lękajcie się, otwórzcie, otwórzcie na oścież drzwi Chrystusowi. Dla Jego zbawczej władzy otwórzcie granice państw, systemów ekonomicznych i politycznych, szerokie dziedziny kultury, cywilizacji, rozwoju! Nie bójcie się! Chrystus wie, co nosi w swoim wnętrzu człowiek. On jeden to wie!"". ""Tak, Chrystus wie, co każdy z nas nosi dziś w sobie, On doskonale zna nasze radości, niepokoje, nadzieje, lęki, tęsknoty. Tylko On ma odpowiedź na pytania, które stawiamy sobie w obecnej chwili"" - napisali w liście hierarchowie.
POLECAMY: Specjalne wydanie „Gościa” do pobrania za darmo
Zdaniem biskupów, gdyby papież Polak żył dzisiaj, na pewno dobrze rozumiałby osoby, które przebywają w izolacji i kwarantannie. ""Modliłby się za chorych, zmarłych oraz ich rodziny. Sam przecież wielokrotnie chorował i cierpiał w warunkach szpitalnego odosobnienia, bez możliwości sprawowania mszy św. z wiernymi. Jego brat Edmund zmarł w wieku 26 lat, jako młody lekarz, kiedy zaraził się od chorej pacjentki, udzielając jej pomocy medycznej. Na jego płycie nagrobnej wyryto napis: +Swe młode życie oddał w ofierze cierpiącej ludzkości+. By upamiętnić swego starszego brata, nasz święty Papież trzymał na swoim biurku lekarski stetoskop. Święty Jan Paweł II rozumiał i cenił pracę lekarzy, pielęgniarek, ratowników i pracowników medycznych, za których często się modlił i z którymi się spotykał"" - czytamy w liście.
""Jego nauczanie jest wciąż aktualne. Warto do niego sięgać, także poprzez internet i media społecznościowe, wykorzystując możliwości, które stwarzają nowe technologie. Już w 2002 roku papież wzywał przecież cały Kościół do wypłynięcia +na głębię cyberprzestrzeni+ - wskazują biskupi. ""Dzisiaj, gdy w czasie pandemii koronawirusa świat walczy o każde ludzkie życie, trzeba przypomnieć, że Jan Paweł II domagał się ochrony życia człowieka od poczęcia do naturalnej śmierci"" - wskazali biskupi.
Biskupi zacytowali również papieża Franciszka, który we wstępie do książki ""Święty Jan Paweł II, 100 lat. Słowa i Obrazy"", opublikowanej w Watykanie z okazji stulecia urodzin św. Jana Pawła II, wyznał: ""Wiele razy w czasie mojego życia kapłańskiego i biskupiego spoglądałem na niego, prosząc w moich modlitwach o dar wierności Ewangelii, tak jak on dawał o niej świadectwo"".
Czytaj też:
#100na100 czyli Jan Paweł II na InstaStories
100 myśli na 100-lecie to nasza instagramowa propozycja na 100. rocznicę urodzin Jana Pawła II. Od piątku na InstaStories ""Gościa Niedzielnego"". 
""Od śmierci św. Jana Pawła II ludzie z całego świata modlą się nieprzerwanie u jego grobu w Bazylice św. Piotra. Za jego przyczyną proszą Boga o potrzebne łaski. Dołączmy i my do nich i módlmy się - przez jego wstawiennictwo - w intencjach, które głęboko nosimy w naszych sercach. Prośmy za naszą Ojczyznę, Europę i cały świat. Módlmy się o ustanie pandemii, za chorych, zmarłych i ich rodziny, za lekarzy, służbę medyczną i tych wszystkich, którzy narażają swoje życie dla naszego bezpieczeństwa. Niech setna rocznica urodzin Papieża Polaka będzie dla nas wezwaniem do braterstwa i jedności. Niech będzie źródłem nadziei i zaufania Miłosierdziu Bożemu. Święty Janie Pawle II, módl się za nami. Amen"" - napisali biskupi w liście.
List będzie odczytany w kościołach w całej w niedzielę, w przeddzień rocznicy urodzin papieża Polaka.
1",,DODANE 17.05.2020 08:20,PAP,"TAGI:
jan paweł ii kościół pap papież",https://www.gosc.pl/doc/6303962.List-biskupow-na-100-rocznice-urodzin-sw-Jana-Pawla-II-Nie
Nadzieją Kościoła jest Chrystus,"30 lat temu ukazał się „Raport o stanie wiary”, wywiad rzeka z kard. Ratzingerem. Teraz do polskich czytelników trafił „Raport o stanie nadziei” – rozmowa z kard. Müllerem. Analogia czytelna, ciężar gatunkowy podobny.
Rozmowę przeprowadził ks. Carlos Granados, szef hiszpańskiego wydawnictwa BAC. Prace nad książką zakończyły się w marcu 2016 roku. Tytuł jest zamierzonym nawiązaniem do słynnego wywiadu, który Vittorio Messori przeprowadził z kard. Josephem Ratzingerem, ówczesnym prefektem Kongregacji Doktryny Wiary. Jak wyjaśnia ks. Granados, tamta książka był rodzajem diagnozy stanu Kościoła 20 lat po Soborze Watykańskim II, „Raport o stanie nadziei” ma tę samą ambicję. To niezwykle ciekawa próba opisu obecnej sytuacji Kościoła i odpowiedzi na najważniejsze pytania, które stawiają sobie dziś ludzie wierzący konfrontowani z wyzwaniami współczesności.
Kardynał Gerhard Ludwig Müller w latach 2012–2017 był prefektem Kongregacji Doktryny Wiary. To wybitny teolog dogmatyk, współpracownik dwóch papieży (Benedykta XVI i Franciszka), a zarazem duszpasterz zatroskany o dzisiejszy Kościół. To człowiek Zachodu, który dobrze zna Kościół w Europie Środkowowschodniej (często bywa także w Polsce) oraz konteksty Ameryki Południowej. Mówi w sposób jasny i zdecydowany. Dostrzega problemy, ale wie doskonale, że katolicy szukają dziś przede wszystkim klarownych odpowiedzi płynących z wiary, a nie mnożenia pytań czy wątpliwości. Ta książka to znakomita katecheza dla dorosłych. To teologia, która nie tonie w pobożnym pustosłowiu, ale oświetla ciemności, odróżnia fałsz od prawdy. Rzecz z gatunku lektur obowiązkowych dla wierzących, kochających Kościół.
Nadzieja jako klucz
Autor wywiadu przemyślał starannie całość. Wątkiem głównym uczynił sprawę nadziei. Kolejne rozdziały stawiają pytania: Czego możemy oczekiwać od Chrystusa? czego od Kościoła? od rodziny? od społeczeństwa? Stanowią one ramy, w których autor dopytuje rozmówcę o konkrety. Stawia, moim zdaniem, świetne, aktualne pytania. Ksiądz Granados przyznaje, że wywiad z kardynałem nie jest typową dynamiczną, dziennikarską rozmową. Odpowiedzi mają charakter małych traktatów teologicznych. „Raport o stanie nadziei” to mądra, spokojna rozmowa dwóch duchownych zatroskanych o sytuację Kościoła dziś.
Kardynał w każdej kwestii odwołuje się do spraw najbardziej podstawowych, do fundamentów. Każdy praktyczny problem rozważa w świetle ortodoksji. Nie na zasadzie „co ja myślę”, ale jak dana sprawa przedstawia się z punktu widzenia doktryny katolickiej. To z ortodoksji, czyli z prawdy powierzonej Kościołowi, wynika praktyka Kościoła, czyli duszpasterstwo. Przy czym kardynał podkreśla, że doktryna chrześcijańska nie jest teorią, systemem idei czy zestawem wartości. Sednem depozytu wiary jest Jezus Chrystus, wcielony Bóg oraz Bóg w Trójcy – Ojciec, Syn i Duch Święty. „Chrześcijaństwo zawsze uznawało prymat osoby nad ideami: jednak mówiąc o Bogu, należy zwracać uwagę, by ten prymat nie oznaczał naruszenia doktryny”. Spotkanie z osobą Boga i treść wiary (prawda) idą zawsze w parze. Nadzieja jest przełożeniem tak rozumianej wiary na konkret życia, na codzienność, na nasze wybory, słowa, myśli i postawy. „Tylko biorąc Chrystusa jako punkt wyjścia, pozostałe potrzebne nam w realizowaniu naszej nadziei punkty oparcia będą naprawdę pewne”.
Spróbuję zasygnalizować najciekawsze, moim zdaniem, wątki rozmowy jako zachętę do sięgnięcia po całość.
Dialog, ale bez kompleksów
Pierwszy temat: dawanie świadectwa wiary w konfrontacji z sekularyzmem. Müller uważa, że „wobec agresywnego laicyzmu nie możemy bać się prezentowania się jako przekonani i praktykujący chrześcijanie! Nie możemy dać się omamić idei, że szacunek dla przestrzeni publicznej polega na przeżywaniu wiary w przestrzeni prywatnej. Nigdy nie powinniśmy przyjąć, że budowa społeczeństwa pluralistycznego, tolerancyjnego i szanującego innych pociąga za sobą uciszenie naszej wiary i porzucenie misji fałszywie utożsamianej z prozelityzmem! W ten sposób bowiem nie pomagamy tym, którzy uczciwie szukają prawdy: prawdziwa solidarność z niewierzącymi polega na proponowaniu im prawdy w sposób jawny, dając im w ten sposób powody do nadziei”. Chrześcijanie mają prowadzić dialog z niewierzącymi, ale bez kompleksów. „Nadszedł czas, by rzucić wyzwanie – z pokorą, ale zdecydowanie – kompleksowi wyższości myśli ateistycznej i odrzucić nasz kompleks niższości”. Wiara w Boga i naukowe poznanie nie wykluczają się, ale dopełniają.
Drugi blok tematów dotyczy Kościoła, jego rozumienia i jego współczesnych problemów. Odpowiadając na pytanie o to, jak rozumieć prośbę Kościoła o przebaczenie, kard. Müller zwraca uwagę, że Kościół prosi o przebaczenie przede wszystkim Boga, a potem także tych, których zranili jego członkowie. Podkreśla, że „wyznanie grzechów należy ująć w ramach wyznania chwały Bożej”. Zauważa jednakże, że nie wolno zapominać o licznych prześladowaniach Kościoła, za które nikt nigdy nie przeprosił. Nie wolno też ulegać przekonaniu, że historia Kościoła jest historią wstydliwą, za którą trzeba tylko przepraszać. „Wręcz przeciwnie, jest to historia łaski, naznaczona świadectwem mnóstwa świętych, w tym wielu męczenników”.
Jaka jest najwłaściwsza „metoda duszpasterska”? – pyta ks. Granados. Rozmówca krytykuje doraźne tworzenie „nowych” metod duszpasterskich, odpowiadających na wyzwania sekularyzacji. Jego zdaniem najlepsza „metoda duszpasterska” rodzi się z sentire cum Ecclesia (odczuwanie z Kościołem). „Duszpasterstwo to nie tylko technika organizacji, zatrzymania ludzi przy sobie, przyciągnięcia ich czy odciągnięcia od czegoś. Duszpasterstwo zawsze powinno wychodzić od Jezusa, który jest Dobrym Pasterzem. (…) Prawda powinna być punktem wyjścia wszelkiej działalności duszpasterskiej” – podkreśla kard Müller.
Rodzina, wychowanie, miłosierdzie
Czego możemy oczekiwać od rodziny? W związku z przypadającym w tym roku 50-leciem encykliki Humanae vitae przywołam passus jej poświęcony. „Dziś lepiej rozumiemy, że Paweł VI miał rację” – uważa kardynał. Paweł VI przewidział to, czego jesteśmy dziś świadkami: rozwodowa pandemia, seks sprowadzony do błahostki, demograficzna katastrofa Zachodu, zakwestionowanie tożsamości małżeństwa. Autor „Raportu o stanie nadziei” podkreśla, że „problemy moralne wymagają moralnych rozwiązań. Musimy nadać seksualności ludzki rys, a ma ona służyć zjednoczeniu małżonków, sprawiając, ze stają się oni dla siebie nawzajem darem, nie zaś jedynie środkiem do zaspokojenia własnych pragnień”. Zdaniem kardynała „kluczem do nadania seksualności ludzkiego wymiaru jest przyprowadzenie ludzi z powrotem do centrum Ewangelii”. „Wszyscy wiemy, że jesteśmy grzesznikami, że to właśnie w dziedzinie seksualności ludzka kruchość przejawia się najjaskrawiej. Ale nie oznacza to, że moralność seksualna, jakiej naucza Kościół, miałaby być nieosiągalnym ideałem. Największym zgorszeniem, jakie może wywołać Kościół, nie jest to, że są w nim grzesznicy, ale gdyby przestał głosić we własnym imieniu różnicę między dobrem a złem i zaczął je relatywizować, gdyby przestał tłumaczyć, co jest grzechem, czy też starał się go usprawiedliwić pod pozorem zbliżenia się do grzesznika i ukazania mu miłosierdzia”.
Kardynał Müller zwraca uwagę na kryzys systemu edukacji. Także katolickiej. „Wiele naszych placówek edukacyjnych wyrzekło się prawdziwego wychowania”. Uczymy tylko „procedur”. Tymczasem „wychowanek potrzebuje czegoś więcej: potrzebuje świadectwa wielkości życia i argumentów za jego wielkością, potrzebuje wskazania mu, gdzie jest prawda i jak ją osiągnąć”. Zadaniem szkół i uniwersytetów jest demaskowanie manipulacji zawartych we wzorach życiowych lansowanych przez media. Kardynał krytykuje edukację seksualną prowadzoną przez tzw. ekspertów od seksu. Podkreśla, że młodzi powinni nie tylko poznać biologiczne mechanizmy; oni chcą odkryć „sens seksu, jak on się ma do miłości”. Potrzebują mądrych wychowawców, którzy uchronią ich przed deprawacją i ukażą wartość czystości.
Mówiąc o sprawach społecznych, kard. Müller przywołuje stwierdzenie papieża Franciszka, że Kościół nie może stać się dobroczynną organizacją pozarządową, dlatego nie może dać się zwieść „zsekularyzowanej koncepcji działalności społecznej”. Oprócz biedy materialnej istnieje bowiem również bieda duchowa. Nie wolno tych obu form biedy przeciwstawiać sobie, mówiąc: „najpierw zlikwidujmy ubóstwo materialne, dopiero potem zajmijmy się innymi kwestiami”. Człowieka należy traktować całościowo, integralnie.
Zakończeniem książki jest teologiczna refleksja o miłosierdziu. Kard. Müller pokazuje łączność Bożej sprawiedliwości i miłosierdzia. Podkreśla, że głoszenie miłosierdzia nie jest „promocją chrześcijaństwa w wersji light, które tak naprawdę nikogo nie interesuje”. Bóg zawsze przebacza, ale tym, którzy uznają swój grzech. „Skrucha w sercu jest zawsze konieczna”. Miłosierdzie polega także na mówieniu „nie” w pewnych sytuacjach. Stąd upomnienie braterskie jest również formą miłosierdzia. Miłość musi iść w parze z prawdą. Dlatego miłosierdzie to także ostrzeganie przed sądem Bożym, przed „możliwością piekła, które nie jest tylko instrumentem retorycznym i pedagogicznym, ale realną możliwością”.
„Raport o stanie nadziei” to nie tylko chłodne przemyślenia wybitnego teologa czy same uwagi krytyczne. Jest to nade wszystko osobiste wyznanie wiary jednego z najwybitniejszych ludzi Kościoła. Wiary w Jezusa Chrystusa, w moc Bożej łaski, w prowadzenie Kościoła przez Ducha Świętego. W to, że Kościół rośnie dzięki mocnemu trzymaniu się katolickiej wiary, a nie dyplomacji i polityce. Poziom nadziei kard. Müllera jest spory, co daje i nam nadzieję. 
  Kard. Gerhard L. Müller Raport o stanie nadziei Wydawnictwo ARTI Warszawa,2017 ss. 243
1
OCEŃ TEN ARTYKUŁ
1 2 3 4 5",KS. TOMASZ JAKLEWICZ,DODANE 08.02.2018 00:00,Gość Niedzielny 06/2018,,https://www.gosc.pl/doc/4496452.Nadzieja-Kosciola-jest-Chrystus
Dziś rozpoczyna się Tydzień Modlitw o Jedność Chrześcijan,"Pod hasłem „Trwajcie w mojej miłości, a przyniesiecie obfity owoc“ zaczerpniętym z Ewangelii św. Jana, od dziś do 25 stycznia obchodzony będzie Tydzień Modlitw o Jedność Chrześcijan. Choć w wymiarze ograniczonym z powodu pandemii, także w tym roku wierni różnych wyznań spotkają się na ekumenicznych nabożeństwach i wysłuchają homilii przedstawicieli innych Kościołów.
Ze względów sanitarnych odbędzie się mniej nabożeństw ale będą one organizowane w większych kościołach, tak, żeby mogło w nich uczestniczyć więcej osób – powiedział KAI Sławomir Pawłowski SAC, sekretarz Rady ds. Ekumenizmu KEP. „Niektóre wydarzenia będą transmitowane online, a poza tym każdy z nas może też modlić się indywidualnie” - zachęca duchowny.
Bp Krzysztof Nitkiewicz, przewodniczący Rady KEP ds. Ekumenizmu uważa, że w w Kościele katolickim w Polsce wciąż panuje zbyt małe zainteresowanie Tygodniem Modlitw o Jedność Chrześcijan. ""Słyszę czasami, jak niektórzy mówią: przecież u nas są sami katolicy i czują się zwolnieni z choćby najmniejszego akcentu ekumenicznego - zaznaczył w komentarzu dla KAI. - Tymczasem Ojciec św. Franciszek nie pozostawia wątpliwości, powtarzając stale, że trzeba podążać w kierunku jedności chrześcijan, jeszcze bardziej zdecydowanym krokiem, zaczynając właśnie od modlitwy. Stąd mój apel do duszpasterzy, aby zachęcali do niej w kazaniach i na katechezie, dając sami przykład zaangażowania ekumenicznego"" - podkreśla bp Nitkiewicz.
Nabożeństwo centralne odbędzie się w sobotę 23 stycznia o godz. 18.00 w bazylice archikatedralnej św. Stanisława Kostki (ul. Piotrkowska 265). Nabożeństwu liturgii słowa będzie przewodniczył abp Grzegorz Ryś, metropolita łódzki. Kazanie wygłosi bp Jerzy Samiec, Prezes Polskiej Rady Ekumenicznej, a jednocześnie Biskup Kościoła Ewangelicko-Augsburskiego w Polsce.
Trzy nabożeństwa ekumeniczne odbędą się w Warszawie: w czwartek 21 stycznia o godz. 18:00 w prawosławnej katedrze metropolitalnej p.w. św. Marii Magdaleny, al. Solidarności 52; w piątek 22 stycznia o godz. 18:00 w kościele ewangelicko-augsburskim Świętej Trójcy na pl. Małachowskiego 1 oraz w niedzielę 24 stycznia o godz. 16:00 w katedrze warszawsko-praskiej św. Michała Archanioła i św. Floriana Męczennika.
Zgodnie z ustaleniami podjętymi przez Polską Radę Ekumeniczną (PRE) i Kościół rzymskokatolicki, na nabożeństwa należy zapraszać nie tylko duchownych i wiernych bratnich Kościołów, lecz również zachęcać wiernych własnego Kościoła do udziału w nabożeństwach w świątyniach i kaplicach Kościołów innej tradycji.
Tydzień Modlitw o Jedność Chrześcijan trwa od 18 do 25 stycznia. Termin ten został zaproponowany w 1908 r. przez pioniera ruchu ekumenicznego, Paula Wattsona z USA, aby obejmował czas między dniem wspominającym św. Piotra, a dniem upamiętniającym nawrócenie św. Pawła.
Na półkuli południowej, gdzie w styczniu zwykle trwają wakacje, Tydzień Modlitw o Jedność Chrześcijan jest zazwyczaj obchodzony w innym terminie, np. w okresie obejmującym święto Pięćdziesiątnicy co również zyskuje rangę symbolu.
W Polsce w przygotowywaniu i obchodach Tygodnia uczestniczy Polska Rada Ekumeniczna i Kościół rzymskokatolicki. W skład PRE, która formalnie zarejestrowana została w 1946 r., wchodzą: Polski Autokefaliczny Kościół Prawosławny, Kościół Ewangelicko-Augsburski, Kościół Ewangelicko-Reformowany, Kościół Ewangelicko-Metodystyczny, Kościół Polskokatolicki, Kościół Starokokatolicki Mariawitów i Kościół Chrześcijan Baptystów.
Od 1975 r. co roku materiały na kolejne obchody Tygodnia Ekumenicznego przygotowywane są przez grupy chrześcijan z poszczególnych krajów i kontynentów. Tegoroczne opracowała Wspólnota Monastyczna z Grandchamp w Szwajcarii. Temat, który został wybrany, „Trwajcie w mojej miłości a przyniesiecie obfity owoc” zaczerpnięty jest z Ewangelii św. Jana 15,1-17 i wiąże się z powołaniem tej ekumenicznej wspólnoty.
Misją wspólnoty, liczącej dziś 50 sióstr, przedstawicielek różnych generacji, tradycji kościelnych, różnych krajów i kontynentów, jest życie modlitwą, gościnność, praca nad pojednaniem między ludźmi i nad jednością chrześcijan. Swoim darem życia zakonnego siostry dzielą się z odwiedzającymi i wolontariuszami, którzy przybywają do Grandchamp, by tam przeżyć rekolekcje, doświadczyć ciszy, uzdrowienia, czy odnaleźć sens życia.
Trzy filary, na których opiera się codzienne życie sióstr – modlitwa, pielęgnowanie życia wspólnotowego i gościnność – stały się podstawą opracowania materiałów na tegoroczny Tydzień Modlitw o Jedność Chrześcijan.
Obchody Tygodnia Modlitw o Jedność Chrześcijan poprzedza Dzień Judaizmu obchodzony w Polsce 17 stycznia. Wydarzenie przygotowuje Komitet KEP ds. Dialogu Międzyreligijnego. W tym roku odbędzie się po raz 24. a centralne obchody będą miały miejsce w Warszawie (w diecezji warszawsko-praskiej). Będą im towarzyszyć słowa ""Życie i śmierć. 'Kładę dziś przed tobą życie i szczęście, śmierć i nieszczęście'"" (Pwt 30,15).
Z kolei bezpośrednio po Tygodniu Modlitw o Jedność Chrześcijan, 26 stycznia, Kościół katolicki w Polsce obchodzić będzie 21. Dzień Islamu. Jego tegoroczne hasło brzmi: „Chrześcijanie i muzułmanie: wspólnie chroniąc miejsca kultu”.
1",,DODANE 18.01.2021 07:10,KAI,,https://www.gosc.pl/doc/6693964.Dzis-rozpoczyna-sie-Tydzien-Modlitw-o-Jednosc-Chrzescijan
Papież: Z powodu lockdownu poczułem się jak w klatce. Padły też mocne słowa o aborcji,"Papież Franciszek wyznał w wywiadzie telewizyjnym w niedzielę, że poczuł się w lockdownie z powodu pandemii ""jak w klatce"". Zastrzegł też, że nie wie, czy w marcu pojedzie do Iraku, jak planował. Do rządzących zaapelował o działania w duchu jedności.
W wywiadzie dla włoskiej komercyjnej stacji telewizyjnej Canale 5 koncernu Mediaset papież powiedział, odnosząc się do pandemii: ""Znalazłem się w klatce"".
""Ale potem uspokoiłem się, zacząłem brać życie takim, jakie jest. Więcej się modli, więcej rozmawia, więcej używa się telefonu""- dodał.
""Pandemia ubarwiła także życie papieża i jestem z tego zadowolony"" - przyznał Franciszek, odpowiadając na pytanie, jak zmieniła się jego codzienność.
Wyjaśnił, że modląc się publicznie o ustanie pandemii, jak miało to miejsce 27 marca w Watykanie, wyrażał ból i miłość do wszystkich ludzi, a także pokazywał ""nowe drogi, by pomagać sobie nawzajem"".
""Musiałem odwołać podróże, do Papui-Nowej Gwinei i Indonezji, całkowicie je odwołać. Bo przecież nie mogę wywoływać zgromadzeń. Teraz nie wiem, czy dojdzie do podróży do Iraku, ale życie się zmieniło. Tak, życie się zmieniło. Jest zamknięte. Lecz Bóg pomaga wszystkim""- stwierdził papież.
Wyraził przekonanie, że ""klasa rządząca ma prawo do tego, by mieć różne punkty widzenia i prowadzić walkę polityczną"".
""To jest prawo, by prowadzić swoją politykę""- dodał.
Obecnie - powiedział Franciszek - ""trzeba działać zawsze na rzecz jedności"" i nie można się od niej ""oddalać"".
""Walka polityczna jest rzeczą szlachetną, partie są narzędziami. To, co jest ważne, to zamiar działania na rzecz rozwoju kraju. Lecz jeśli politycy bardziej podkreślają osobiste interesy niż wspólne, niszczą wszystko""- zauważył.
""W tym momencie - mówił papież - klasa rządząca nie ma prawa powiedzieć: ja. Trzeba mówić: my i poszukiwać jedności w obliczu kryzysu"".
""Kiedy on już minie, niech każdy wraca do mówienia ja, ale w tym momencie polityk , także osoba rządząca, biskup, ksiądz, który nie jest w stanie powiedzieć my , nie stoi na wysokości zadania. Musi przeważać my, dobro wspólne wszystkich. Jedność przeważa nad konfliktem""- powiedział.
Według papieża ""konflikty są potrzebne, ale teraz muszą wziąć urlop"". Powtórzył, że należy kłaść nacisk na jedność kraju, Kościoła i społeczeństwa.
""Temu, kto mówi, że w ten sposób można przegrać wybory, ja mówię, że to nie moment na to, teraz jest czas zbiorów, to moment pokoju, a nie kryzysu, trzeba siać dobro wspólne""- oświadczył Franciszek.
Jak zaznaczył, odnosząc się do pandemii, z kryzysu nigdy nie wychodzi się takim samym; ""albo wychodzi się lepszym, albo gorszym"".
W jego opinii jeśli chce się wyjść lepszym, trzeba dokonać analizy najgorszych sytuacji na świecie. ""Pomyślcie o dzieciach bez szkoły i o tych, które cierpią głód, nie znają pokoju""- zaapelował.
""Statystyki mówią, że obcinając miesięczne wydatki na wojny, możemy dać żywność całej ludzkości na rok. Musimy zdać sobie sprawę z tych dramatów na świecie""- dodał.
Jak stwierdził papież, trzeba ""wyjść z tego kryzysu z podniesioną głową"" i być realistą.
Mówił też o panującej na świecie ""brutalności"" i ""mentalności odrzucania"", także ""dzieci, których się nie chce, albo gdy są chore"".
""Zanim się urodzą, wykreśla się je z życia""- dodał, odnosząc się do aborcji. Podkreślił, że jest to kwestia nie religii, ale ""etyki ludzkiej"".
""W trzecim tygodniu, prawie w czwartym, są już wszystkie organy u nowej istoty ludzkiej w łonie matki, to jest życie ludzkie. Stawiam pytanie: czy słuszne jest przekreślanie życia , by rozwiązać problem? Nie, nie jest. Czy słuszne jest wynajmowanie płatnego zabójcy, by rozwiązać problem?""- powiedział Franciszek. Następnie zaznaczył: ""To jest problem aborcji; z naukowego i ludzkiego punktu widzenia"".
Papież zwrócił też uwagę na zjawisko ""odrzucania migrantów"". Tymczasem - dodał - ""potrzebna jest kultura gościnności"".
1",,DODANE 11.01.2021 07:47,PAP,"TAGI:
epidemia kościół pap papież watykan zdrowie",https://www.gosc.pl/doc/6686891.Papiez-Z-powodu-lockdownu-poczulem-sie-jak-w-klatce-Padly-tez
Papież: Z powodu lockdownu poczułem się jak w klatce. Padły też mocne słowa o aborcji,"Papież Franciszek wyznał w wywiadzie telewizyjnym w niedzielę, że poczuł się w lockdownie z powodu pandemii ""jak w klatce"". Zastrzegł też, że nie wie, czy w marcu pojedzie do Iraku, jak planował. Do rządzących zaapelował o działania w duchu jedności.
W wywiadzie dla włoskiej komercyjnej stacji telewizyjnej Canale 5 koncernu Mediaset papież powiedział, odnosząc się do pandemii: ""Znalazłem się w klatce"".
""Ale potem uspokoiłem się, zacząłem brać życie takim, jakie jest. Więcej się modli, więcej rozmawia, więcej używa się telefonu""- dodał.
""Pandemia ubarwiła także życie papieża i jestem z tego zadowolony"" - przyznał Franciszek, odpowiadając na pytanie, jak zmieniła się jego codzienność.
Wyjaśnił, że modląc się publicznie o ustanie pandemii, jak miało to miejsce 27 marca w Watykanie, wyrażał ból i miłość do wszystkich ludzi, a także pokazywał ""nowe drogi, by pomagać sobie nawzajem"".
""Musiałem odwołać podróże, do Papui-Nowej Gwinei i Indonezji, całkowicie je odwołać. Bo przecież nie mogę wywoływać zgromadzeń. Teraz nie wiem, czy dojdzie do podróży do Iraku, ale życie się zmieniło. Tak, życie się zmieniło. Jest zamknięte. Lecz Bóg pomaga wszystkim""- stwierdził papież.
Wyraził przekonanie, że ""klasa rządząca ma prawo do tego, by mieć różne punkty widzenia i prowadzić walkę polityczną"".
""To jest prawo, by prowadzić swoją politykę""- dodał.
Obecnie - powiedział Franciszek - ""trzeba działać zawsze na rzecz jedności"" i nie można się od niej ""oddalać"".
""Walka polityczna jest rzeczą szlachetną, partie są narzędziami. To, co jest ważne, to zamiar działania na rzecz rozwoju kraju. Lecz jeśli politycy bardziej podkreślają osobiste interesy niż wspólne, niszczą wszystko""- zauważył.
""W tym momencie - mówił papież - klasa rządząca nie ma prawa powiedzieć: ja. Trzeba mówić: my i poszukiwać jedności w obliczu kryzysu"".
""Kiedy on już minie, niech każdy wraca do mówienia ja, ale w tym momencie polityk , także osoba rządząca, biskup, ksiądz, który nie jest w stanie powiedzieć my , nie stoi na wysokości zadania. Musi przeważać my, dobro wspólne wszystkich. Jedność przeważa nad konfliktem""- powiedział.
Według papieża ""konflikty są potrzebne, ale teraz muszą wziąć urlop"". Powtórzył, że należy kłaść nacisk na jedność kraju, Kościoła i społeczeństwa.
""Temu, kto mówi, że w ten sposób można przegrać wybory, ja mówię, że to nie moment na to, teraz jest czas zbiorów, to moment pokoju, a nie kryzysu, trzeba siać dobro wspólne""- oświadczył Franciszek.
Jak zaznaczył, odnosząc się do pandemii, z kryzysu nigdy nie wychodzi się takim samym; ""albo wychodzi się lepszym, albo gorszym"".
W jego opinii jeśli chce się wyjść lepszym, trzeba dokonać analizy najgorszych sytuacji na świecie. ""Pomyślcie o dzieciach bez szkoły i o tych, które cierpią głód, nie znają pokoju""- zaapelował.
""Statystyki mówią, że obcinając miesięczne wydatki na wojny, możemy dać żywność całej ludzkości na rok. Musimy zdać sobie sprawę z tych dramatów na świecie""- dodał.
Jak stwierdził papież, trzeba ""wyjść z tego kryzysu z podniesioną głową"" i być realistą.
Mówił też o panującej na świecie ""brutalności"" i ""mentalności odrzucania"", także ""dzieci, których się nie chce, albo gdy są chore"".
""Zanim się urodzą, wykreśla się je z życia""- dodał, odnosząc się do aborcji. Podkreślił, że jest to kwestia nie religii, ale ""etyki ludzkiej"".
""W trzecim tygodniu, prawie w czwartym, są już wszystkie organy u nowej istoty ludzkiej w łonie matki, to jest życie ludzkie. Stawiam pytanie: czy słuszne jest przekreślanie życia , by rozwiązać problem? Nie, nie jest. Czy słuszne jest wynajmowanie płatnego zabójcy, by rozwiązać problem?""- powiedział Franciszek. Następnie zaznaczył: ""To jest problem aborcji; z naukowego i ludzkiego punktu widzenia"".
Papież zwrócił też uwagę na zjawisko ""odrzucania migrantów"". Tymczasem - dodał - ""potrzebna jest kultura gościnności"".
1",,DODANE 11.01.2021 07:47,PAP,"TAGI:
epidemia kościół pap papież watykan zdrowie",https://www.gosc.pl/doc/6686891.Papiez-Z-powodu-lockdownu-poczulem-sie-jak-w-klatce-Padly-tez
Blisko 100 tys. osób angażuje się w Polsce w wolontariat,"Blisko 100 tys. osób angażuje się w Polsce w wolontariat, z tego ok. 90 tys. osób w prowadzony przez diecezjalne oddziały Caritas, a 3 tys. młodych w wolontariat misyjny. Pandemia nie zmniejszyła zaangażowania, a jedynie wskazała nowe pola aktywności, zwłaszcza chorym i seniorom.
W 1985 roku Zgromadzenie Narodowe Organizacji Narodów Zjednoczonych ustanowiło 5 grudnia Międzynarodowym Dniem Wolontariusza. Z tej okazji odbywają się liczne konferencje, pokazy i warsztaty dotyczące metod pozyskiwania ochotników i organizacji pracy, a także aspektów prawnych. Wiele instytucji organizuje gale wolontariatu. W tym roku z powodu pandemii większość uroczystości się nie odbędzie.
Z badania CBOS wynika, że z roku na rok rośnie odsetek Polaków posiadających własne doświadczenia wolontariatu. Potrzebę pomagania innym częściej zauważają kobiety (75 proc.) niż mężczyźni (65 proc.) oraz mieszkańcy miast powyżej pół miliona mieszkańców (83 proc.) oraz badani z wykształceniem co najmniej średnim (75 proc. ).
W sam wolontariat Caritas zaangażowanych jest w Polsce ok. 90 tys. osób. ""Włączają się w ogólnopolskie i lokalne akcje charytatywne (m.in. kwesty, zbiórki żywności), pomagają seniorom, prowadzą korepetycje dla dzieci potrzebujących wsparcia w nauce. Działają w Parafialnych Zespołach Caritas (jest ich ponad 3,2 tys. w całej Polsce), w 38 Centrach Wolontariatu oraz w Szkolnych Kołach Caritas, których w polskich szkołach funkcjonuje ponad 2,6 tys. (tylko w ostatnich dwóch latach powołano ich blisko 400)"" - podała Caritas Polska.
W kraju niemal w każdej parafii działa Parafialny Zespół Caritas, w który zaangażowne są zarówno osoby młode, jak i starsze, a nawet całe rodziny. Niekiedy zaangażowanie w wolontariat przekazywane jest z pokolenia na pokolenia. Ich członkowie włączają się w najczęściej wzbiórki żywności w ramach akcji ""Tak. Pomagam!"" i ""Kromka chleba dla sąsiada"", a także kwesty na rzecz ubogich, przygotowują paczki i przekazuje je potrzebującym.
W wielu parafiach wolonatriusze koordynują Wigilijne Dzieło Pomocy Dzieciom i program ""Na codzienne zakupy"" - odwiedzając seniorów, robiąc im zakupy, rozmawiając z nimi. Włączyłają się także w akcję ""Pomoc dla seniora"", dzięki której osobom starszym i chorym, zagrożonych koronawirusem, dostarczane były paczki żywnościowe. To właśnie docieranie z pomocą do potrzebujących, zwłaszcza zimą.
Młodych w ostatni czasie przyciąga projekt Caritas Laudato si', będący odpowiedzią na wezwanie papieża Franciszka do troski o środowisko oraz potrzebę budzenia ekologicznej wrażliwości. ""W jego ramach w całej Polsce powstają lokalne ekoprojekty, odpowiadające na takie wyzwania jak problemy z segregacją śmieci, brakiem wody, czy smogiem"" - wyjaśnia Caritas Polska.
W wolontariat misyjny angażuje się co roku blisko 3 tys. młodych Polaków. ""Co roku jako wolontariusze wyjeżdża także kilkaset nowych młodych ludzi. Są oni często pełni ideałów i chcą służyć innym. Dla wielu z nich taki wyjazd to szkoła życia, także tego duchowego. W tym roku pandemia pokrzyżowała plany wielu z nich powodując, że musieli przełożyć terminy sowich wyjazdów"" - powiedział PAP sekretarz krajowy Papieskiego Dzieła Rozkrzewienia Wiary ks. Maciej Będziński.
W Polsce działa ponad 50 wolontariatów misyjnych. Ich specyfika zależy od grupy i prowadzącego go stowarzyszenia. ""Wśród nich są krajowe zajmujące się szeroko pojętą animacją misyjną, a więc mówieniem o misjach, świadczeniem usług na rzecz różnych referatów i instytucji misyjnych, jak też i zagraniczne. Te mają charakter krótkoterminowy, a więc 1-3 miesiące lub długoterminowy, który przeważnie trwa rok"" - poinformował duchowny. Zwrócił uwagę, że w Polsce wolontariusz misyjny posyłany jest przez konkretną wspólnotę - diecezję, zgromadzenie zakonne czy ruch. Przygotowania do wyjazdu trwają od kilku miesięcy do kilku lat.
Wśród największych organizacji prowadzących w Polsce wolontariat młodzieżowy są: Salezjański Wolontariat Misyjny ""Don Bosco"", Klaweriański Wolontariat Misyjny ""Furaha"", Salwatoriański Wolontariat Misyjny ""Salvator"", Pallotyński Wolontariat Misyjny ""Salvatti.pl"" czy Tarnowski Wolontariat Misyjny.
Istnieje także ""Wolontariat Syberyjski"" organizowany przez Zespół Pomocy Kościołowi na Wschodzie przy Konferencji Episkopatu Polski, w który włączają się zarówno osoby młode, jak dojrzałe czy emeryci. ""Świeccy, którzy się zgłaszają, chcą oddać część swojego czasu, zdolności na wyjazd na Syberię czy do Kazachstanu, by pomóc tam miejscowej wspólnocie katolickiej. Podejmując konkretną pracę, np. z najmłodszymi, przy organizowaniu kolonii, prowadzeniu domów dziecka czy pomagają w remoncie świątyni dzielą się swoim doświadczeniem i dają świadectwo wyznawanej wiary"" - powiedział dyr. Zespołu Pomocy Kościołowi na Wschodzie ks. Leszek Kryża. Wspomniał, że wolontariat zwłaszcza osobom starszym pozwala zobaczyć, jak wiele mają jeszcze do zaoferowania innym"".
W ramach przygotowań do wyjazdu wolontariusz uczestniczy w kursie prowadzonym przez Pallotyński Wolontariat Misyjny, który obejmuje 5 weekendów formacyjnych odbywających się raz w miesiącu - od października do lutego. Program służy pogłębieniu życia duchowego, rozwija świadomość i wiedzę w zakresie misji oraz sprzyja wymianie doświadczeń i wzajemnemu poznaniu się. Po zakończeniu kursu wolontariusze uczestniczą w nocnym czuwaniu na Jasnej Górze, podczas którego na mszy św. dokonuje się ceremonia posłania misyjnego oraz wręczenie ""Misyjnego Krzyża"".
Wiele osób angażuje się także wolonataryjnie w dzieła prowadzone przez konkretne zgromadzenia zakonne. Przykładem są salezjanie prowadzący oratoria dla młodzieży oraz księża michalici. Od roku 1993 toruńskie Oratorium prowadzone przez michalitów opiera swą działalność charytatywną i opiekuńczą na wolontariacie osób duchownych i świeckich. Wśród zgłaszających się do pomocy były osoby o różnych zawodach i specjalnościach. W ciągu roku w pracę opiekuńczo-wychowawczą angażuje się ponad 30 osób.
1",,DODANE 05.12.2020 08:21,PAP,"TAGI:
dobroczynność epidemia kościół misje pap zdrowie",https://www.gosc.pl/doc/6639098.Blisko-100-tys-osob-angazuje-sie-w-Polsce-w-wolontariat
Rozpoczęły się liturgiczne warsztaty Ars Celebrandi,"Uroczystą Mszą świętą i procesją eucharystyczną rozpoczęła się siódma edycja warsztatów liturgicznych Ars Celebrandi. Pasjonaci nadzwyczajnej formy rytu rzymskiego i chorału gregoriańskiego tradycyjnie już przyjechali do licheńskiego sanktuarium, gdzie w dniach 9-16 lipca będą zgłębiać dawną liturgię i śpiew Kościoła. Jak zapewniają organizatorzy, dokonano wszelkich starań, by mimo pandemii koronawirusa zachować bezpieczeństwo.
Warsztaty są przeznaczone dla kapłanów, kleryków, ministrantów i śpiewaków chorałowych, którzy pragną poznawać tradycyjną rzymską liturgię i doskonalić swoje umiejętności w tym zakresie. Nauka odbywa się w grupach warsztatowych, a zdobyte umiejętności są od razu na miejscu wykorzystywane podczas licznych Mszy św. i nabożeństw.
Ze względu na pandemię koronawirusa w porównaniu z poprzednimi edycjami wprowadzono wiele zmian, aby zapewnić bezpieczeństwo oraz dostosować się do przepisów sanitarnych.
- Ta edycja warsztatów Ars Celebrandi ze względu na pandemię koronawirusa jest zupełnie wyjątkowa. Zarówno organizatorzy, jak i uczestnicy cieszą się ogromnie, że doszła do skutku, mimo zmniejszonej ze względu na przepisy liczby uczestników. Warsztaty szkoleniowe oraz celebracje liturgiczne będą odbywały się normalnie, ale głównym ""bohaterem"" tegorocznej edycji będą niewątpliwie wymogi sanitarne. Maseczki, tam gdzie konieczne, zgodnie z przepisami, stosowanie płynów dezynfekcyjnych, dystans społeczny, spotkania tylko w małych grupkach, a przede wszystkim odpowiedzialność i współpraca wszystkich uczestników - to niezbędne wymogi tegorocznej edycji, na które będziemy stale kłaść ogromny nacisk – opowiada w rozmowie z KAI Dominika Krupińska z biura prasowego warsztatów.
W związku z pandemią, nie odbędą się konferencje tematyczne ani tradycyjne spotkania inauguracyjne i zamykające, które grupowały wszystkich uczestników łącznie z kadrą. Uczestnicy (kapłani, ministranci, śpiewacy gregoriańscy) będą się spotykać tylko w swoich małych grupkach warsztatowych i będą wyznaczani do udziału w rozmaitych liturgiach, żeby uniknąć tłoku. Nie będzie też gości specjalnych.
Liczba uczestników zmniejszona została do ok. 150 łącznie z kadrą (w tym 31 kobiet), podczas gdy w poprzednich latach było ok. 220 osób. Utrzymana została liczba uczestników warsztatów kapłańskich, przeznaczonych dla kapłanów, diakonów i kleryków. Będzie ich 40. „Obserwujemy, że zainteresowanie duchownych nauką celebrowania Mszy św. w nadzwyczajnej formie rytu rzymskiego stale rośnie, i nawet w tym roku, mimo utrudnień wywołanych przez pandemię, liczba zgłoszeń w tej grupie nie spadła” – mówi Dominika Krupińska. W tym roku w grupie początkowej dla księży pragnących uczyć się celebrować Mszę po staremu, będzie szesnastu kapłanów. Jak podaje w rozmowie z KAI Tomasz Olszyński, koordynator warsztatów, do tej pory ok. 80 kapłanów podczas Ars Celebrandi nauczyło się celebrować Mszę w nadzwyczajnej formie rytu rzymskiego.
Nowością w tym roku będzie specjalna grupa dla ośmiu kapłanów, którzy opanowali już sprawowanie Mszy św. w nadzwyczajnej formie rytu rzymskiego i chcą się nauczyć udzielania innych sakramentów i sakramentaliów w tym obrządku. Dwóch księży będzie w grupie dla najbardziej zaawansowanych. „Duszpasterstwa tradycyjne w całym kraju są liczne, należy do nich młodzież i całe rodziny, więc w ostatnich latach silnie wzrosło zapotrzebowanie na śluby, chrzty i pierwsze komunie. Aby pomóc je zaspokoić, uruchomiliśmy specjalną nową grupę warsztatową” – wyjaśnia koordynator warsztatów, Tomasz Olszyński.
Od samego początku na warsztatach obecna jest i cieszy się bardzo dużym zainteresowaniem tradycyjna liturgia Zakonu Kaznodziejskiego – ryt dominikański, któremu towarzyszy również właściwy dla niego chorał.
Dwunastu mężczyzn i szesnaście kobiet tworzyć będzie dwie warsztatowe grupy chorałowe. Na dwóch Mszach zaśpiewa profesjonalny zespół polifoniczny Tempus z Warszawy.
W tym roku w Licheniu nie pojawią się aż tak licznie uczestnicy z zagranicy, podczas gdy w poprzednich latach przybywali z co najmniej 10 krajów, w tym państw nadbałtyckich, Białorusi, Ukrainy, Szwecji, USA itd. Otwarte zostały niektóre granice, dlatego pojawi się kilku uczestników z Niemiec, Francji, Czech, Łotwy i Litwy.
Oprócz księży diecezjalnych i kleryków, nie zabraknie zakonników. Do Lichenia przyjechali przedstawiciele następujących zgromadzeń: jezuici, dominikanie, benedyktyni, salwatorianie, franciszkanie konwentualni, kapucyni, pallotyni, salezjanie, redemptoryści, duchacze.
Wyjątkowo interesującym punktem tegorocznego programu będzie śpiewana Msza św. requiem z absolucją przy katafalku za rycerstwo polskie i litewskie poległe pod Grunwaldem w 610. rocznicę śmierci. Zostanie ona odprawiona 15 lipca, dokładnie w rocznicę zwycięskiej bitwy, o godz. 17.00 w kościele Matki Boskiej Częstochowskiej na terenie sanktuarium w Licheniu.
Warsztatom Ars Celebrandi honorowego patronatu udzielił biskup miejsca Wiesław Mering. Organizowane przez Stowarzyszenie Una Voce Polonia, reprezentujące katolików świeckich przywiązanych do tradycyjnej łacińskiej liturgii rzymskiej. Ich misją jest realizowanie słów papieża Benedykta XVI: „To, co było święte dla wcześniejszych pokoleń, pozostaje wielkie i święte dla nas, i nie może nagle okazać się całkowicie zakazane lub wręcz uznane za niegodziwe”.
1",,DODANE 09.07.2020 19:50,KAI,,https://www.gosc.pl/doc/6400666.Rozpoczely-sie-liturgiczne-warsztaty-Ars-Celebrandi
Sakramenty potrzebują wiary,"Brak osobistej relacji z Bogiem, udział w liturgii „od święta” czy jedynie okazjonalne korzystanie z sakramentów przez wiernych. To tylko część problemów teologiczno-duszpasterskich, na które w specjalnej nocie zwraca uwagę Międzynarodowa Komisja Teologiczna. To ważny dokument w kontekście pandemii koronawirusa i pokusy tworzenia Kościoła wirtualnego, bez sakramentów i fizycznego przeżywania wspólnoty.
Autorzy noty zatytułowanej „Wzajemna relacja pomiędzy wiarą a sakramentami w ekonomii sakramentalnej” wskazują na coraz częstsze oddzielanie wiary od sakramentów. Przestrzegają przed próbą prywatyzacji wiary, traktowaniem Kościoła jak centrum usługowego oraz dopasowywania obrazu Boga do własnych potrzeb, emocji i odczuć. Przekaz dokumentu jest jasny: wiara chrześcijańska to wiara w Boga w Trzech Osobach. I jest to wiara całego Kościoła, w którym, przede wszystkim dzięki sakramentom, wierni mają najpełniejszy dostęp do dzieła zbawienia.
O tym, że ani istoty Kościoła, ani aktu wiary nie da się właściwie zrozumieć bez rzeczywistości sakramentalnej, na długo przed publikacją watykańskiej noty przypominał kard. Józef Ratzinger. Mówił tak: „Chrześcijaństwu, w centrum którego jest spotkanie z wydarzeniem, z Osobą – Jezusem Chrystusem, absolutny rozdział między duchem i materią jest obcy. (…) Tymczasem jesteśmy kuszeni, aby ograniczyć religię do sfery duchowej i poglądów, (…) w sakramencie zaś materia i słowo należą do siebie – właśnie to stanowi jego osobliwość”. Tyle kard. Ratzinger.
Znak – nie magia
Autorzy watykańskiego dokumentu podkreślają, że współczesna kultura obrazu deprecjonuje słowo. Nie uczy odczytywania znaków i symboli. Między innymi to sprawia, że przez wielu wierzących niepraktykujących, czy inaczej: ochrzczonych niewierzących, sakramenty traktowane są jak zwykły obrzęd, rytuał, nierzadko o charakterze magicznym. A przecież nie chodzi w nich o kultywowanie wielowiekowych, skądinąd pięknych tradycji czy rytuałów, ale o żywą wiarę w Boga, wyrażoną w Kościele właśnie przez sakramenty będące „widzialnym znakiem niewidzialnej łaski”.
W dokumencie osoby ochrzczone niewierzące określono jako pozbawione tzw. dialogicznej natury wiary. Autorzy dokumentu – nie deprecjonując innych form kontaktu ze Stwórcą – przypominają, że to dzięki sakramentom człowiek najpełniej wchodzi w dialog z Bogiem. Ochrzczeni niewierzący to w pierwszej kolejności ci, którzy w dzieciństwie otrzymali sakrament chrztu, ale później z jakichś powodów nie zdobyli się na osobisty akt wiary, zawierzenia Bogu swego życia. Dzieje się tak często w krajach o tradycjach chrześcijańskich, gdzie dochodzi do zaniedbań w wychowaniu w wierze i do wiary. Druga grupa ochrzczonych niewierzących to ludzie ochrzczeni, którzy świadomie wyparli się wiary katolickiej i nie uważają się już za wierzących katolików lub chrześcijan. Należą do niej także ci, którzy porzucili wiarę katolicką lub wstąpili do innych Kościołów i wspólnot.
Autorzy noty na przykładzie sakramentów inicjacji chrześcijańskiej: chrztu, bierzmowania i Komunii, próbują odpowiedzieć na pytanie, co dzieje się, kiedy ochrzczeni niewierzący proszą o sakramenty?
Pod presją i na luzie
O ile w przypadku chrztu osoby dorosłej sprawa jest jasna, bo sakrament zakłada wiarę samego zainteresowanego, o tyle w momencie chrztu niemowląt jest już inaczej. Zdarza się, że chrzest nie jest postrzegany przez rodziców jako akt wiary i świadomego włączenia ich dziecka do wspólnoty Kościoła. Autorzy watykańskiego dokumentu przestrzegają przed kierowaniem się presją społeczną, np. rodziny czy sąsiadów, a także przed powoływaniem się tylko na tradycję. Zwracają uwagę na konieczność częstszego udziału rodziców w życiu Kościoła i ich szczere intencje odnośnie do wychowania dzieci w wierze katolickiej. Podkreślają w tym kontekście znaczenie katechezy przedchrzcielnej. Obrzęd sakramentu chrztu kapitalnie pokazuje, że wydarzenie to nie jest prywatną sprawą dziecka czy jego rodziny. To wydarzenie ważne dla całego Kościoła i dowód na to, że wiara nie jest prywatną sprawą człowieka, bo wyraża się w Kościele Chrystusa. We wspólnocie. Dlatego szafarz sakramentu wypowiada słowa: „Taka jest nasza wiara, taka jest wiara Kościoła, której wyznawanie jest naszą chlubą w Chrystusie Jezusie, Panu naszym”.
1 2
OCEŃ TEN ARTYKUŁ
1 2 3 4 5",KS. RAFAŁ SKITEK,DODANE 11.06.2020 00:00,GN 24/2020,,https://www.gosc.pl/doc/6346314.Sakramenty-potrzebuja-wiary
"Ks. Bartołd: potrzebujemy dziś nadziei zwycięstwa dobra nad złem, którą daje nam Wielkanoc","Wcześniej pandemia, teraz wojna na Ukrainie - to bardzo trudne doświadczenia, które budzą w nas wiele lęku. Tym bardziej potrzeba nam dziś nadziei, którą daje Wielkanoc, nadziei zwycięstwa dobra nad złem, miłości nad nienawiścią - powiedział PAP proboszcz parafii archikatedralnej w Warszawie ks. Bogdan Bartołd.
Zaznaczył, że ""rozpoczynające się w Wielki Czwartek w Kościele katolickim Triduum Paschalne to dla chrześcijan najważniejsze dni w ciągu roku"". ""Wspominamy w tym czasie najważniejsze wydarzenia w historii zbawienia - ustanowienie sakramentu eucharystii i kapłaństwa oraz mękę, śmierć i zmartwychwstanie Chrystusa"" - powiedział duchowny.
Podkreślił, że ""w tym roku w sposób szczególny potrzebujemy nadziei, którą daje Wielkanoc - nadziei zwycięstwa dobra nad złem, miłości nad nienawiścią"".
""Ostatnie dwa lata były dla nas trudne. Najpierw pandemia, teraz wojna w Ukrainie. Te wydarzenia budzą w ludziach wiele lęku. Stąd tym bardziej potrzebujemy bycia razem, wspólnej modlitwy oraz nadziei, że życie jest silniejsze od śmierci"" - powiedział ks. Bartołd.
Zaznaczył, że to także ważny czas dla rodzin. ""Będzie to doskonała okazja, aby porozmawiać z dziećmi na temat wiary, wytłumaczyć - co Jezus przeżył w ciągu ostatnich dni, godzin swojego ziemskiego życia, że śmierć nie jest końcem naszej egzystencji"" - wskazał proboszcz parafii archikatedralnej.
W Wielki Czwartek Mszą Krzyżma Kościół katolicki kończy trwający 40 dni Wielki Post. W czasie liturgii błogosławione są oleje chorych i katechumenów oraz konsekrowane jest krzyżmo, czyli olej używany w czasie udzielania sakramentów oraz ślubów wieczystych, konsekracji biskupów, i konsekracji ołtarzy w kościołach. Podczas mszy św. pod przewodnictwem ordynariusza miejsca, kapłani odnawiają swoje przyrzeczenia.
""Dla mnie osobiście będzie to czas dziękczynienia Bogu za dar kapłaństwa, za te 30 lat służby w Kościele. Będę również prosił Pana o siły, abym zawsze szedł za Nim głosząc Słowo Boże ludziom, udzielając im sakramentu pokuty i pojednania oraz sprawując to, co najważniejsze, czyli eucharystię"" - wyznał ks. Bartołd. Dodał, że Msza Krzyżma to również dla niego i wielu kapłanów czas doświadczenie jedności duchowieństwa w archidiecezji.
Przyznał, że czas pandemii oraz wojna w Ukrainie jeszcze bardziej uświadamia kapłanom ""potrzebę świadectwa modlitwy, zaangażowania i miłości drugiego człowieka"". ""Kiedy przychodzą trudne chwile kapłan powinien zawsze być z ludźmi. Czuję się odpowiedzialny za tych, którzy są mi powierzeni"" - wyznał proboszcz parafii archikatedralnej w Warszawie.
W Wielki Piątek Kościół wspomina mękę i śmierć Chrystusa. Zgodnie z tradycją ulicami wielu miast przejdzie droga krzyżowa. W stolicy centralna droga krzyżowa odbędzie się w intencji pokoju w Ukrainie. Poprowadzą ją wspólnie metropolita warszawski kard. Kazimierz Nycz i grekokatolicki metropolita przemysko-warszawski abp Eugeniusz Popowicz. W czasie nabożeństwa razem będą się modlić katolicy łacińscy i greccy, śpiewając pieśni po polsku i po ukraińsku. Ponadto, przy każdej stacji, jedna osoba z Ukrainy dołączy do grupy niosącej krzyż.
""Jest to odpowiedź na prośbę naszych bracia Ukraińców z duszpasterstwa przy ulicy Miodowej, którzy pragną włączyć w czasie tej modlitwy cierpienie ukraińskich dzieci, kobiet i starców - w cierpienie Jezusa Chrystusa, który dźwiga swój krzyż z miłości do człowieka"" - powiedział ks. Bartołd.
Przyznał, że w ""Wielka Sobota w polskiej tradycji kojarzy się ze święceniem pokarmów na stół świąteczny. ""Przynosimy chleb na pamiątkę chleba, którym Jezus nakarmił tłumy. Święcimy mięso, wędliny - na pamiątkę baranka paschalnego, którego Jezus spożywał ze swoimi uczniami oraz jajka, które symbolizują nowe życie"" - powiedział duchowny.
Podkreślił, że ""w Kościele katolickim Wielka Sobota jest tak naprawdę dniem ciszy i oczekiwania"".
""Kościół przeżywa tajemnicę zstąpienia Chrystusa do piekieł, czyli do otchłani, gdzie, jak wierzono, przebywały dusze prawych ludzi Starego Testamentu m.in. Adama, Ewy, Abla, Noego, Abrahama, patriarchów, proroków i wielu innych. Prawda ta została zawarta w wyznaniu wiary nazywanym Składem Apostolskim, gdzie mówimy: ""Zstąpił do piekieł, trzeciego dnia zmartwychwstał"".
""Bóg umarł w ciele, a poruszył otchłań. Idzie, aby odnaleźć pierwszego człowieka, jak zgubioną owieczkę. Pragnie nawiedzić tych, którzy siedzą zupełnie pogrążeni w cieniu śmierci; aby wyzwolić z bólów niewolnika Adama, a wraz z nim niewolnicę Ewę, idzie On, który jest ich Bogiem i synem Ewy. Przyszedł więc do nich Pan, trzymając w ręku zwycięski oręż krzyża"" - Kościół czyta w Wielką Sobotę w Liturgii Godzin.
Ks. Bartołd zwrócił uwagę, że ""dla uczniów Jezusa ten dzień był czasem największej próby"". ""Wraz ze śmiercią Chrystusa rozpadł się ich świat, rozwiały się nadzieje. Ewangelista Jana pisze, że pod krzyżem Jezusa obok Maryi stał tyko Jan. Wcześniej Piotr zaparł się mistrza. Apostołowie siedzieli zamknięci w Wieczerniku z obawy przed Żydami"" - przypomniał duchowny.
Proboszcz parafii archikatedralnej w Warszawie zachęcił, aby nie uciekać tego dnia przed ciszą i znaleźć czas na osobistą modlitwę i refleksję nad sensem ludzkiego życia, przemijania. Jako pomoc wskazał ""dekoracje grobu Pańskiego w polskich kościołach, które od wielu lata nawiązują swoją symboliką do sytuacji społecznej, politycznej czy egzystencjalnej danego roku"".
""Tegoroczny grób Pański w archikatedrze św. Jana Chrzciciela swoim wyglądem będzie nawiązywał do wojny w Ukrainie. Najświętszy Sakrament będzie stał w oknie zbombardowanego budynku, a w jego konturze będzie widać leżącą postać Chrystusa. Wierzę, że dla tych, którzy przyjdą w Wielką Sobotę do naszej świątyni, będzie to okazja do modlitwy za tych, którzy giną na ukraińskiej ziemi, których dotyka zło. Wierzę, że będą oni prosić Boga o łaskę pokoju dla Ukrainy"" - wyznał ks. Bartołd.
Zachęcił również do uczestnictwa w rezurekcji i wspólnego świętowania tajemnicy Zmartwychwstania Jezusa.
1",,DODANE 13.04.2022 06:30,PAP,"TAGI:
kościół pap rodzina wielkanoc święto",https://www.gosc.pl/doc/7469274.Ks-Bartold-potrzebujemy-dzis-nadziei-zwyciestwa-dobra-nad-zlem
Wizyta papieża na Cyprze i w Grecji: dialog z prawosławiem i kwestia migracji,"Dialog z prawosławiem, migracja i spotkanie z małymi wspólnotami katolickimi to główne tematy rozpoczynającej się w czwartek podróży papieża Franciszka na Cypr i do Grecji. W nowej fali pandemii pielgrzymka, która potrwa do poniedziałku, będzie przebiegać przy zachowaniu zasad bezpieczeństwa sanitarnego.
Mówiąc o wizycie na Cyprze i w Grecji papież powiedział w przeddzień podróży: ""Odwiedzę umiłowanych mieszkańców tych krajów bogatych w historię, duchowość i kulturę. Będzie to podróż do źródeł wiary apostolskiej i braterstwa między chrześcijanami różnych wyznań"".
Razem z nim podróżować będzie ponad 70 wysłanników mediów, w tym PAP. Wszyscy mają przepustki sanitarne wystawione na podstawie szczepienia przeciwko Covid-19, a większość jest już po trzeciej dawce. Zaszczepiony jest też papież i jego współpracownicy.
Franciszek odleci z Rzymu o godzinie 11 samolotem nowych włoskich linii ITA i po trzech godzinach lotu przybędzie na lotnisko w Larnace na Cyprze.
Pierwszym punktem programu jego wizyty będzie spotkanie z duchowieństwem w katedrze maronickiej w stolicy kraju Nikozji. Następnie odbędzie się oficjalna uroczystość powitania papieża w Pałacu Prezydenckim i spotkanie z szefem państwa Nikosem Anastasiadisem. Tam również Franciszek wygłosi przemówienie do przedstawicieli władz i społeczeństwa.
W piątek papież złoży wizytę arcybiskupowi Chryzostomowi II, zwierzchnikowi Cypryjskiego Kościoła Prawosławnego. W prawosławnej katedrze spotka się ze Świętym Synodem Kościoła Prawosławnego. Przed południem odprawi też mszę na stołecznym stadionie.
W kościele parafialnym spotka się z migrantami. Jak zapowiedziały już władze w Nikozji, po wizycie papieża grupa migrantów ma zostać przewieziona z Cypru do Włoch. Watykan tych informacji na razie nie potwierdził wyjaśniając, że sprawa jest analizowana.
Dyrektor watykańskiego biura prasowego Matteo Bruni zastrzegł zarazem, że nie byłby to ""korytarz humanitarny"", ale relokacja z jednego kraju europejskiego do drugiego.
Cypr zmaga się z problemem migracji. Przybysze docierają tam przez zajmowaną przez Turcję północną część wyspy. Na linii jej podziału jest strefa buforowa pod kontrolą patroli ONZ.
Rzecznik Watykanu pytany o to, czy w trakcie tej wizyty można oczekiwać odniesień do podziału Cypru oraz do nadziei na jego zjednoczenie odparł: ""To jasne, że sprawa ta nie będzie lekceważona. To otwarta rana od dawna"". ""Stolica Apostolska popiera wszelkie wysiłki na rzecz dwustronnych rozmów""- wyjaśnił Bruni.
W sobotę rano Franciszek zakończy wizytę na Cyprze i odleci do Grecji.
W Pałacu Prezydenckim w Atenach powita go prezydent Ekaterini Sakielaropulu. Papież spotka się z premierem Kyriakosem Micotakisem i wygłosi przemówienie do przedstawicieli władz i greckiego społeczeństwa. Odwiedzi też prawosławnego arcybiskupa Aten, zwierzchnika Kościoła Grecji Hieronima II. Spotka się również z katolickim duchowieństwem.
W niedzielę Franciszek poleci z Aten na wyspę Lesbos - symbol kryzysu imigracyjnego w Europie. Wróci tam po ponad pięciu latach.
Franciszek, który od poprzedniej wizyty wspierał przebywających na Lesbos migrantów i uchodźców, spotka się z nimi w jednym z ośrodków pobytu, gdzie zostali umieszczeni po wielkim pożarze w obozie Moria przed rokiem. Wśród migrantów są tam Afgańczycy, Irakijczycy, Syryjczycy, uciekinierzy z Afryki. Warunki życiowe są trudne, a oczekiwanie na azyl bardzo długie. Papież zobaczy miejsca, w jakich tam mieszkają.
Rzecznik Bruni pytany o to, dlaczego papież wraca na Lesbos, odpowiedział, że obecnie sytuacja jest inna i nie ma już tych uchodźców, którzy byli tam w 2016 roku. Zostali przeniesieni do Aten i innych miejsc. Przybyły w tym czasie następne grupy - podkreślił.
Ponowny wybór Lesbos, zaznaczył rzecznik, wynika głównie z tego, że wyspa stała się ""miejscem symbolicznym"".
Franciszek mówiąc o tej wizycie podkreślił: ""Będę miał okazję zbliżyć się do zranionej ludzkości w ciele wielu migrantów poszukujących nadziei"".
Po powrocie do Aten papież odprawi mszę w sali koncertowej Megaron.
W poniedziałek spotka się z młodzieżą w szkole urszulanek. To będzie ostatni punkt pobytu Franciszka w Grecji.
  1",,DODANE 02.12.2021 06:20,PAP,"TAGI:
cypr grecja kościół pap papież watykan",https://www.gosc.pl/doc/7249899.Wizyta-papieza-na-Cyprze-i-w-Grecji-dialog-z-prawoslawiem-i
Opactwo na Monte Cassino zostanie ponownie otwarte dla zwiedzających,"Opactwo benedyktynów na Monte Cassino w środkowych Włoszech zacznie przyjmować turystów i pielgrzymów po dwóch miesiącach przerwy z powodu pandemii. Opactwo założone w VI wieku i odbudowane po wojnie zostanie otwarte w Zielone Świątki 31 maja.
Wprowadzony będzie limit odwiedzających i wymóg stosowania wszystkich środków ochrony sanitarnej.
Każda wchodząca do opactwa osoba będzie miała mierzoną temperaturę. Ponadto konieczna będzie wcześniejsza internetowa rezerwacja wizyty z przewodnikiem.
""To pozwoli zorganizować napływ przybyszów sprawnie i z pełnym bezpieczeństwem""- poinformowało opactwo, masowo odwiedzane dotąd także przez grupy przyjeżdżające na polski cmentarz wojenny.
Kolebka zachodniego monastycyzmu, założona przez św. Benedykta z Nursji zostanie udostępniona zwiedzającym na trzy dni przed otwarciem granic Włoch dla obywateli państw europejskich, 31 maja w Zielone Świątki.
1",,DODANE 19.05.2020 06:16,PAP,"TAGI:
epidemia historia kościół kultura nauka pap włochy zdrowie",https://www.gosc.pl/doc/6307517.Opactwo-na-Monte-Cassino-zostanie-ponownie-otwarte-dla
Włochy: Co najmniej 25 kapłanów zmarło wskutek koronawirusa,"Kościół katolicki we Włoszech – kraju najbardziej dotkniętym w Europie pandemią koronawirusa – stracił już co najmniej 25 kapłanów, w większości powyżej 70. roku życia. Brak jest potwierdzenia, czy żyje jeszcze kilku innych księży. Najwięcej ofiar wśród duchowieństwa jest w diecezji Bergamo na północy: 10, a pięciu księży zmarło wskutek wirusa w diecezji Parma.
Przedstawiając najnowsze dane na ten temat dziennik biskupów włoskich „Avvenire” wskazał, że tak duża, jak na jedno tylko środowisko, liczba zgonów wśród duchowieństwa wynika głównie z istoty ich powołania i posłannictwa: bycia wśród ludzi i służenia im, także w najtrudniejszych chwilach. „Księża włoscy są pośród ludzi, od zawsze, ze względu na swą misję, ale jeszcze bardziej z powodu ludowej natury naszego duchowieństwa” – napisał autor artykułu Francesco Ognibene. Podkreślił, że choć dotyczy to całego Kościoła w tym kraju, to w niektórych diecezjach liczby ofiar „tej przerażającej epidemii” są szczególnie wymowne.
Najwięcej kapłanów odeszło do wieczności w diecezji Bergamo – ziemi ojczystej św. Jana XXIII: 10, prawie wszyscy powyżej 70 lat, większość nawet miała ponad 80 lat. Tylko jeden duchowny – ks. Silvano Sirtoli liczył w chwili śmierci „tylko” 59 lat. Najbardziej znanym w tym gronie jest 84-letni prałat Tarcisio Ferrari, który w latach 1963-77 był sekretarzem ówczesnego biskupa tej diecezji, abp. Clemente Gaddiego.
W diecezji parmeńskiej zmarło pięciu księży, z których najmłodszy liczył 55 lat, a najstarszy – 94. Był to prał. Franco Minardi, były dyrektor diecezjalnej Caritas.
W diecezji Piacenza-Bobbio brak jest ostatecznego potwierdzenia zgonu ciężko chorego 79-letniego ks. Giorgio Bosini, znanego za swego wielkiego zaangażowania na rzecz ludzi odrzuconych i zmrginalizowanych. Nie wiadomo ponadto, jaki jest los dwóch 87-letnich bliźniaków Mario i Giovanniego Bosellich, którzy prawdopodobnie zmarli w odstępie kilku dni. Według autora, prawie pewne jest także to, że nie żyje też 83-letni ks. Giovanni Cordani.
Po dwóch kapłanów zmarło w diecezji kremońskiej i archidiecezji mediolańskiej. W tej pierwszej jednostce kościelnej ofiarą wirusa padł 104-letni ks. Mario Cavalleri – najstarszy w tym gronie, który wcześniej przez ponad 30 lat kierował miejscowym ośrodkiem dla biednych, uzależnionych i uchodźców. W archidiecezji odszedł z tego świata w wieku 70 lat ks. Luigi Giussani – imiennik założyciela ruchu kościelnego „Comunione e Liberazione”, sam również związany z tą wspólnotą.
I wreszcie po jednym duchownym zmarło w diecezjach Lodi, Brescia, Casale Monferrato i Tortona.
W związku z wprowadzonymi we Włoszech ograniczeniami i zakazami, dotyczącymi większych zbiorowisk ludzkich, wszyscy zmarli zostali pochowani jak inni, a więc bez odpowiedniego obrzędu pogrzebowego, jedynie z odprawieniem Mszy św.
1",,DODANE 18.03.2020 15:36,,,https://www.gosc.pl/doc/6221018.Wlochy-Co-najmniej-25-kaplanow-zmarlo-wskutek-koronawirusa
Rzecznik KEP: Nie ma ogólnopolskich wytycznych w sprawie kolędy,"Nie ma ogólnopolskich wytycznych w sprawie kolędy. Z powodu pandemii wizyty duszpasterskie zostały odwołane, przesunięte na późniejszy czas lub odbędą się w zmienionej formie, w zależności od decyzji biskupa miejsca - powiedział rzecznik Konferencji Episkopatu Polski ks. Leszek Gęsiak SJ.
W informacji przekazanej w poniedziałek PAP przez biuro prasowe Episkopatu ks. Leszek Gęsiak przypomniał, że ""każdy biskup decyduje o tym, w jakiej formie przeprowadzić tegoroczną kolędę"". Wyjaśnił, że wszystko będzie zależało od sytuacji epidemiologicznej panującej na danym terenie.
""W niektórych diecezjach wizyta duszpasterska została odwołana, w innych przeniesiona na późniejszy czas, a w jeszcze innych zamiast tradycyjnych odwiedzin księdza w domach odbędą się Msze św. dla parafian w kościele"" - zauważył rzecznik Episkopatu.
Podkreślił, że w sprawie kolędy nie ma ogólnopolskich wytycznych. Zachęcił więc do śledzenia komunikatów biskupów i ogłoszeń parafialnych w kościołach i na stronach internetowych parafii, aby być na bieżąco odnośnie wizyty duszpasterskiej w danej diecezji.
Dodał również, że to samo tyczy się dyspens udzielanych przez księży biskupów od mszy św. w Uroczystość Bożego Narodzenia.
""Jeśli chodzi o dyspensy od uczestnictwa w Eucharystii w niedziele i święta to również należy śledzić komunikaty poszczególnych ordynariuszy, którzy będą informować wiernych o takiej możliwości na terenie swojej diecezji"" - powiedział rzecznik Episkopatu.
1",,DODANE 30.11.2020 13:49,PAP,"TAGI:
boże narodzenie epidemia kościół pap zdrowie święto",https://www.gosc.pl/doc/6632367.Rzecznik-KEP-Nie-ma-ogolnopolskich-wytycznych-w-sprawie-koledy
Papież modlił się o przezwyciężenie konfliktów między politykami,"Papież Franciszek modlił się w sobotę o przezwyciężenie podziałów wśród rządzących i polityków w czasach obecnego kryzysu na tle pandemii koronawirusa. Taką intencję przedstawił we wprowadzeniu do porannej mszy w Domu Świętej Marty w Watykanie.
""Módlmy się dzisiaj za rządzących, na których spoczywa odpowiedzialność otoczenia opieką ich narodów w tych momentach kryzysu"" - powiedział papież. Wymienił następnie w tym kontekście ""głowy państw, szefów rządów, ustawodawców, burmistrzów, przewodniczących regionów"".
""Niech Bóg im pomoże i da im siłę, bo ich praca nie jest łatwa. Niech wtedy, gdy są różnice między nimi, zrozumieją, że w momentach kryzysu muszą być bardzo zjednoczeni dla dobra narodu, bo jedność góruje nad konfliktem"" - mówił Franciszek podczas kolejnej mszy w kaplicy watykańskiego domu bez udziału wiernych.
1",,DODANE 02.05.2020 12:00,PAP,"TAGI:
administracja epidemia kościół pap papież polityka prezydent rząd watykan zdrowie",https://www.gosc.pl/doc/6283350.Papiez-modlil-sie-o-przezwyciezenie-konfliktow-miedzy-politykami
Delegat KEP ds. Duszpasterstwa Emigracji: Brak drugiej osoby w Święta uświadamia nam jej wartość,"Z powodu pandemii tegoroczne Święta dla wielu Polaków na emigracji będą dużym wyzwaniem. Czasami brak drugiej osoby może nam uświadomić jej wartość, a to przyczynia się do wzmocnienia wzajemnych więzi - powiedział PAP Delegat Konferencji Episkopatu Polski ds. Duszpasterstwa Emigracji Polskiej Bp Wiesław Lechowicz.
""Święta Bożego Narodzenia uczą nas przyjmowania miłości i dzielenia się nią z innymi. W Ewangelii św. Jana czytamy: +Tak, bowiem Bóg umiłował świat, że Syna swego Jednorodzonego dał, aby każdy, kto w Niego wierzy, nie zginął, ale miał życie wieczne. Albowiem Bóg nie posłał swego Syna na świat po to, aby świat potępił, ale po to, by świat został przez Niego zbawiony+. To jest miłość przekraczająca ludzką wyobraźnię"" - zacytował bp Lechowicz. Zwrócił uwagę, że ""nie jest to dar, który należy się człowiekowi"". ""Jest to łaska"" - zaznaczył hierarcha.
Wskazując na list apostolski ""Patris corde"" ogłoszony przez papieża z okazji 150. rocznicy ogłoszenia św. Józefa patronem Kościoła powszechnego, bp Lechowicz zwrócił uwagę, że ""opiekun Świętej Rodziny w swoim życiu kierował się nie tyle logiką ofiary, co logiką daru"". ""Prezenty, które ofiarowujemy sobie nawzajem w święta Bożego Narodzenia powinny nam uzmysławiać, że nasze życie jest przede wszystkim darem dla drugiego człowieka"" - powiedział bp Lechowicz.
Przyznał, że z powodu wprowadzenia w wielu krajach restrykcji związanych z pandemią COVID-19, tegoroczne święta będą dla wielu dużym wyzwaniem. ""Trudno przyzwyczaić się do samotności, oddalenia. W związku z tym, życzę rodzinom polonijnym, aby przeżywały te święta w sposób mądry. Czasami brak drugiej osoby może nam uświadomić jej wartość, a to przyczynia się do wzmocnienia wzajemnych więzi"" - wskazał bp Lechowicz.
Zwrócił uwagę, że Polska jest jedynym krajem, gdzie wieczerza wigilijna ma uroczysty charakter. ""Rodacy mieszkający na emigracji kultywują tradycje spotkań wigilijnych, w tym m.in. dzielenie się opłatkiem czy składanie sobie życzeń. Czynią to często nawet osoby nieidentyfikujące się z chrześcijaństwem. Zwyczaje te spotykaj się także z dużym zainteresowaniem ze strony osób, które nie mają polskiego pochodzenia"" - powiedział bp Lechowicz.
Wspomniał, że Polacy mieszkający na południowej półkuli, gdzie obecnie trwa lato, np. w Australii, Nowej Zelandii czy Ameryce Południowej - z dużą nostalgią wspominają święta w Polsce, które kojarzą się z dzieciństwem, choinką, śniegiem za oknem oraz tradycyjną wieczerzą wigilijną po zmroku. ""Nie wszędzie na świecie można np. dostać produkty, z których przygotowuje się tradycyjne dwanaście dań na stół wigilijny"" - dodał duchowny.
Powiedział, że w wielu krajach, także tam gdzie dominują katolicy, jak we Włoszech, Hiszpanii czy Portugalii, większość wiernych ogranicza swoje religijne świętowanie do przyjścia na pasterkę. ""Pierwszy i drugi dzień świąt Bożego Narodzenia poświęcony jest bardziej na spotkania w gronie rodzinnym oraz wypoczynek na łonie natury"" - powiedział delegat KEP ds. Duszpasterstwa Emigracji Polskiej.
Zwrócił uwagę, że w tym roku drugi dzień świąt Narodzenia Pańskiego przypada w niedzielę, w związku z czym wszyscy katolicy zobowiązani są do uczestnictwa we mszy św. ""W związku z różnymi ograniczeniami w wielu krajach będą prowadzone transmisje mszy św. w Internecie. Co prawda śledzenie liturgii on-line nie jest w stanie zastąpić fizycznej obecności w czasie eucharystii w kościele, ale pomaga pozostawać w łączności duchowej"" - ocenił bp Lechowicz.
Wskazał, że definicja miłości zawiera się trzech prostych słowach zawartych w Apelu Jasnogórskim - ""Jestem. Pamiętam. Czuwam"". ""Doskonale oddają one zadania, które stoją przed osobami mieszkającymi za granicą, a chcącymi dbać o swoje relacje. Jeżeli obecność fizyczna przy drugim człowieku jest niemożliwa, pozostaje nam wówczas łączność duchowa oraz za pośrednictwem nowych technologii. Jeżeli zależy nam na innej osobie, wówczas pamiętam o pewnych zobowiązaniach. Natomiast w słowie czuwam wpisana jest praca nad sobą, żeby te relacje były żywe i głębokie"" - wyjaśnił bp Lechowicz.
W oceni hierarchy - największym wyznawaniem w nowym roku dla rodzin polonijnych będzie ""podtrzymywania ogniska domowego, by była w nim miłość, ciepło, szacunek i przebaczenie oraz pokój"". ""Życzę wszystkim rodakom na emigracji zdrowia fizycznego i duchowego. W języku łacińskim mieści się to w słowie +salus+. Chodzi dosłownie o zbawienie"" - wskazał bp Lechowicz.
Według szacunków Ministerstwa Spraw Zagranicznych oraz organizacji polonijnych poza granicami naszego kraju żyje ponad 20 mln ludzi polskiego pochodzenia, a więc 1/3 polskiej populacji. Są to osoby, które wyjechały z ojczystego kraju lub urodziły się poza Polską, ale poczuwają się do polskiego pochodzenia i związków z polskością.
""Największymi ośrodkami polonijnymi, po Stanach Zjednoczonych, gdzie ponad 9,6 mln osób deklaruje polskie pochodzenie, są Niemcy, Wielka Brytania, Francja i Kanada. W Europie najwięcej Polaków mieszka w niemieckim Zagłębiu Ruhry - blisko 1 mln, oraz w metropoliach Londynu i Paryża. Z roku na rok wzrasta także liczba Polaków pracujących w Norwegii"" - wynika z informacji przekazanych przez Biuro ds. Duszpasterstwa Emigracji działające przy Konferencji Episkopatu Polski.
Wśród Polonii posługuje obecnie ok. 2 tys. kapłanów, msze św. celebrowane są w ok. 1,5 tys. ośrodków. 800 kapłanów pracuje w krajach Europy Zachodniej. Tylko w Niemczech jest ok. 120 księży. Podobna liczba jest we Francji i w Wielkiej Brytanii. Czasami parafie są dwujęzyczne.
1",,DODANE 25.12.2021 08:30,PAP,"TAGI:
boże narodzenie emigranci episkopat kościół pap święto",https://www.gosc.pl/doc/7285268.Delegat-KEP-ds-Duszpasterstwa-Emigracji-Brak-drugiej-osoby-w
Stereotyp dobrego katolika,"A co, jeśli nie wrócą i nasze kościoły opustoszeją? Co, jeśli najbliższe niedziele pokażą, że zniesienie dyspensy od uczestnictwa w Eucharystii nie przywoła z powrotem do kościołów części spośród tych, którzy z niej ochoczo skorzystali? Cóż, może trzeba się będzie wreszcie rozprawić ze stereotypem dobrego katolika – stereotypem, który funkcjonuje głównie w naszych, katolickich głowach, bo przez ludzi odwracających się od Kościoła dawno już został pożegnany.
Warto chyba przywołać dziś dwa istotne głosy z głębi dwudziestego wieku, które bardzo mogą nam obecnie pomoc w zrozumieniu tego, co dzieje się w Kościele nad Wisłą. Pierwszy, to głos z naszego rodzimego podwórka – słowa Sługi Bożego, ks. Franciszka Blachnickiego, który swego czasu pisał: „Obiegowo stosuje się pojęcie dobrego, czy praktykującego katolika. Oceną stosowaną przeciętnie jest: czy dzieci są ochrzczone, czy ślub kościelny zawarty, czy chodzą do kościoła w niedzielę, ile razy w roku do spowiedzi. Wszystko się ocenia w kategoriach czysto formalnych – wypełniania pewnych praktyk religijnych (…). Ciągle tylko przykładamy miarę czysto zewnętrzną: praktykujący – niepraktykujący. Dochodzi do tego, że nawet nie interesujemy się, czy ten praktykujący jest wierzący. A to jest przypadek bardzo często dzisiaj spotykany – cała kategoria ludzi praktykujących a niewierzących. Praktykujących siłą nawyku i może jeszcze jakiegoś nacisku w środowisku, ale czy mają wiarę w sensie chrześcijańskim, ewangelicznym, wiarę w znaczeniu osobowego spotkania z Chrystusem?”.
Sęk w tym, że pandemia uderza właśnie ten stereotyp dobrego bo praktykującego, choć de facto często niewierzącego w sensie ewangelicznym katolika. Jeśli bowiem ktoś do kościołów nie powróci, albo z Kościoła odejdzie, to z pewnością nie ci, których wiara była silna, żywa, autentyczna. Lament nad tym, że z naszych świątyń fizycznie znikną ludzie, którzy wcześniej i tak byli w nich tylko ciałem, nie jest autentyczną troską o stan ich wiary, ale opłakiwaniem naszego własnego dobrego samopoczucia zepsutego przez zaniżone statystyki. W końcu wszystko podpowiada nam, że lepiej jest widzieć w kościele tłum, niż go nie widzieć. Sęk w tym, że to pułapka, która od lat nas usypia. Nie pozwala nam bowiem skontaktować się z faktem, że fizyczna obecność wcale nie musi być oznaką duchowego życia. Co więcej, jak pisał niegdyś jeden z wielkich ojców Soboru Watykańskiego II, Henry de Lubac – drugi z pośród tych, których warto dziś uważniej posłuchać – „duchowe trupy, nim ulegną rozkładowi, dłużej od trupów doczesnych pozostają w stanie zasuszenia. Niemniej i one są trupami”.

Nie chodzi oczywiście o to, aby kogokolwiek obrażać, ale raczej o to, aby otoczyć duchową opieką tych, którzy w szczególny sposób jej potrzebują; aby nieść życie tam, gdzie rozgościła się duchowa stagnacja, a nawet martwota. Wszak to właśnie jest jedno z podstawowych zadań, które stają przed autentycznymi uczniami Jezusa. To powinien być obecnie nasz podstawowy cel – znaleźć nowe sposoby docierania z Ewangelią do miejsc i osób pozbawionych jej światła. Tymczasem my od dawna w pewien sposób pielęgnujemy w Kościele stan zasuszenia, uśpieni faktem, że wciąż jeszcze lepiej wypadamy na tle państw zachodniej Europy.
Kłopot w tym, że jak mawiał również przywoływany już Henry de Lubac, „Chrześcijaństwo nigdy nie jest tryumfujące”, a droga statystycznego tryumfalizmu z wszelkich możliwych jest najbardziej złudna. Czas, w którym znajdujemy się obecnie, zmusza nas więc do tego, abyśmy z nową intensywnością postawili sobie pytane, jak zewangelizować i doprowadzić do żywej wiary ludzi ochrzczonych? Jak pokazać im piękno osobowej relacji z Chrystusem, której prawdopodobnie nigdy nie doświadczyli? Możemy te pytania potraktować poważnie, możemy jednak znów popaść w letarg, uśpieni faktem, że jednak zasadniczo ludzie do miejsc kultu wracają – nieważne czy z pragnienia serca, czy siłą nawyku lub środowiskowego nacisku. Jedno nie ulega dla mnie wątpliwości. Jeśli naszym podstawowym celem będzie przywrócenie w naszych świątyniach status quo sprzed czasów zarazy, kościoły sukcesywnie będą pustoszeć, niezależnie od tego, czy przyjdzie kolejna fala pandemii.              
  1
OCEŃ TEN ARTYKUŁ
1 2 3 4 5",ALEKSANDER BAŃKA,DODANE 01.06.2020 13:14,,,https://www.gosc.pl/doc/6333935.Stereotyp-dobrego-katolika
44. Europejskie Spotkanie Młodych Taizé odbędzie się w dwóch etapach,"Z powodu pandemii organizowane przez wspólnotę Taizé, 44. Europejskie Spotkanie Młodych w Turynie odbędzie się w dwóch etapach. W dniach 28 grudnia - 1 stycznia 2022 r. niektóre wydarzenia będą transmitowane z Turynu, a od 7 do 10 lipca 2022 r. uczestnicy zostaną ugoszczeni przez parafie w Turynie.
W związku z nowymi ograniczeniami związanymi z rozwojem pandemii wspólnota z Taizé, założona przez brata Rogera w 1940 r. poinformowała, że nie będzie możliwe przeprowadzenie 44. Europejskiego Spotkania Młodych w Turynie w takiej formie, w jakiej planowano. ""Przykro nam, że nie będziemy mogli przyjąć pod koniec roku tych, którzy już zorganizowali swój wyjazd"" - czytamy w komunikacie.
Wspólnota podziękowała jednocześnie Kościołom i mieszkańcom Turynu za wszystkie wysiłki podjęte w ostatnich miesiącach.
Jak poinformowano, 44. Europejskie Spotkanie Młodych Taizé odbędzie się w dwóch etapach. ""Od 28 grudnia 2021 r. do 1 stycznia 2022 r. odbędzie się spotkanie online. Transmisje będą realizowane z Turynu, z udziałem kilku braci i młodych ludzi z tego regionu. Chętni będą mogli wziąć udział w spotkaniu za pośrednictwem Internetu"" - napisała wspólnota. Dodała, że ""program zostanie opublikowany w najbliższym czasie"".
Drugi etap spotkania odbędzie się w dniach od 7 do 10 lipca 2022 r. ""Kościoły w Turynie zapraszają młodych Europejczyków do licznego przybycia na ten nowy etap pielgrzymki zaufania przez ziemię. Uczestnicy zostaną ugoszczeni przez rodziny i parafie w okolicy. Będą się spotykać na modlitwach, wymianie myśli i spotkaniach tematycznych w tym m.in możliwość nawiedzenia Całunu Turyńskiego"" - poinformowała wspólnota.
Młodzi ludzie w drodze do Turynu będą mogli zatrzymać się na kilka dni w Taizé lub po spotkaniu w drodze powrotnej.
Wspólnota z Taizé założona przez brata Rogera w 1940 r., liczy ponad stu braci z ponad trzydziestu narodowości, katolików i pochodzących z różnych Kościołów protestantów, związanych ślubami zakonnymi składanymi na całe życie.
Taizé odwiedzają również zwierzchnicy Kościołów. Wspólnota gościła m.in. papieża Jana Pawła II, patriarchę Konstantynopola Bartłomieja, metropolitów prawosławnych, arcybiskupów Canterbury i wielu biskupów oraz innych duchownych katolickich, prawosławnych i protestanckich z różnych stron świata.
Od 1978 r. bracia z Taizé organizują na przełomie mijającego i nadchodzącego roku w różnych miastach Europy spotkania młodych ludzi z całego kontynentu w ramach tzw. Pielgrzymki Nadziei przez Ziemię. Coroczne wydarzenie ma przybliżać do siebie młodych Europejczyków przez wspólne modlitwy, spotkania dyskusyjne w małych grupach, a także warsztaty poświęcone kwestiom religijnym, kulturalnym i społecznym.
Impreza stanowi też okazję do poznania realiów życia chrześcijan w różnych częściach Starego Kontynentu i świata, a także do wspólnej modlitwy o pokój. Ostatnie spotkanie odbyło się we Wrocławiu.
1",,DODANE 29.11.2021 11:50,PAP,"TAGI:
ekumenizm kościół pap taiz święto",https://www.gosc.pl/doc/7245911.44-Europejskie-Spotkanie-Mlodych-Taiz-odbedzie-sie-w-dwoch
Papież wzywa do większego wsparcia obszarów misyjnych dotkniętych wirusem,"Niech Kościoły, które mogą, utworzą - za pośrednictwem Papieskich Dzieł Misyjnych (PDM) - specjalny fundusz, który w obecnych, trudnych warunkach światowej pandemii będzie wspierał obszary misyjne. Z taką inicjatywą wystąpił ostatnio Franciszek, przeznaczając wstępnie na ten cel 750 tys. dolarów. Poinformował o tym prefekt Kongregacji Ewangelizacji Narodów kard. Luis Tagle, wyrażając jednocześnie wdzięczność Ojcu Świętemu za ten pomysł.
 Zwrócił uwagę, że o tych terenach mówi się obecnie mniej, gdyż po Chinach to właśnie państwa zachodnie stały się największym ogniskiem tej zarazy. Tymczasem mamy do czynienia z pandemią, ogarniającą nie tylko Północ, ale też Południe naszej planety, łącznie z Ameryką Południową i Afryką, a więc ziemie, które z kościelnego punktu widzenia są w znacznym stopniu misyjne. A w obliczu dużo mniejszych środków przeznaczanych na walkę z koronawirusem sytuacja jest tam szczególnie trudna i groźna – zaznaczył kardynał w komentarzu dla watykańskiej agencji misyjnej FIDES.
Przypomniał, że Kościół często jest na pierwszej linii walki z głównymi zagrożeniami godności ludzkiej. W samej tylko Afryce ponad 74 tys. sióstr zakonnych i przeszło 46 tys. kapłanów prowadzi 7274 szpitali i klinik, 2346 domów starców i dla osób bezradnych a w prowadzonych przez Kościół 45088 szkołach podstawowych uczy się ponad 19 milionów dzieci. W wielu rejonach wiejskich siostry i księża jako jedyni świadczą pomoc lekarską i zajmują się działalnością oświatową – podkreślił prefekt Kongregacji.
W tym kontekście zwrócił uwagę, że Ojciec Święty chce, aby te instytucje kościelne, które są w stanie i pragną pomagać, były zachęcane do wnoszenia swego wkładu do nowego funduszu za pośrednictwem krajowych oddziałów PDM, gdyż to właśnie Dzieła są oficjalnym kanałem pomocy papieża dla misji, Wspierają one ponad 1110 diecezji, głównie w Azji, Afryce, Oceanii i częściowo w regionie amazońskim.
Przewodniczący PDM abp Giampietro Dal Toso zauważył, że dzięki tej sieci można pokazać, że “nikt nie jest sam w czasie tego kryzysu”. Zaznaczył, że “instytucje i słudzy Kościoła pełnią żywotną rolę"" i dodał, że tworząc nowy fundusz Ojciec Święty pragnie, aby w obliczu cierpień tak wielu osób nie zapominać o tych, którzy mogą nie mieć nikogo, kto by się o nich zatroszczył, okazując w ten sposób miłość Boga Ojca"".
1
OCEŃ TEN ARTYKUŁ
1 2 3 4 5",,DODANE 06.04.2020 16:31,KAI,,https://www.gosc.pl/doc/6246933.Papiez-wzywa-do-wiekszego-wsparcia-obszarow-misyjnych
"Francuzi odkrywają Lourdes, wczoraj przybył prezydent Macron","W związku z pandemią zmienia się charakter sanktuarium maryjnego w Lourdes. Co roku było ono celem pielgrzymek z całego świata. Od roku ze względu na sanitarne obostrzenia przybywają do niego przede wszystkim Francuzi. Zarazem też samo sanktuarium, korzystając z mniejszego napływu pielgrzymów, postanowiło przygotować różne inicjatywy ewangelizacyjne, adresowane do ludzi oddalonych od Kościoła, którzy spędzają urlop w pobliskich Pirenejach.  
Jak mówi Radiu Watykańskiemu wicerektor sanktuarium inicjatywy te spotkały się z dobrym odbiorem. Chodzi tu zwłaszcza o tak zwane „Noce w Lourdes”, na które składają zarówno koncerty, podczas których w przystępnej formie przekazywane jest przesłanie tego sanktuarium, jak i procesje ze świecami, które dzięki swej prostej formule pozwalają włączyć się w doświadczenie modlitwy również tym, którzy nie chodzą na co dzień do kościoła – mówi ks. Xavier d’Arodes.
„Widzimy również, że Francuzi poszukują sensu życia, chcą ponownie powrócić do tego, co istotne. I przyjeżdżają do Lourdes, aby tu złożyć w jakimś sensie swoje doświadczenia z czasów blokady, z czasów pandemii. Dla wielu był to czas cierpienia. Wielu zostało naznaczonych przez ten okres, przez utrzymującą się niepewność. I dlatego w wielkiej prostocie przybywają tutaj, by złożyć swe intencje. Codziennie otrzymujemy tysiące intencji za pośrednictwem Internetu. Ale wielu nie wystarcza takie przekazywanie intencji na odległość. Ludzie zrozumieli, że samemu trzeba tego doświadczyć, że samemu trzeba się tu pomodlić i prosić Maryję o wstawiennictwo. A zatem na nowo odkrywają sens pielgrzymowania. Na nowo się w to angażują, często na nowy też sposób, ale zawsze przejawia się w tym ich przywiązanie do naszej Matki, Maryi Panny.“
Wczoraj Lourdes odwiedził Emmanuel Macron. Była to pierwsza od 1941 r. oficjalna wizyta francuskiego prezydenta w tym sanktuarium i jak nie omieszkano zauważyć przypadła w 163. rocznicę ostatniego objawienia Matki Bożej. Prezydent nie zbliżył się jednak do groty objawień ani do zbudowanej nad nią bazyliki. Podczas swej wizyty pozostał na lewym brzegu rzeki Gave de Pau. Rozmawiał z rektorem sanktuarium i papieskim delegatem. Interesował się losem chorych, którzy pielgrzymują do Lourdes. Jak sam oświadczył, przybył do tego miasta, aby okazać wsparcie sektorowi turystycznemu, który znalazł się w trudnej sytuacji na skutek sanitarnych obostrzeń. Lourdes jest drugi francuskim miastem o najwyższej liczbie turystów. W ubiegłym roku napływ pielgrzymów spadł jednak o 80 proc., co było dotkliwym ciosem dla miejscowej sieci hotelowej.
Również sanktuarium doświadczyło poważnych problemów finansowych na skutek zmniejszonego napływu pielgrzymów. W ubiegłym roku wpływy spadły o 5 mln euro. Jak powiedział jednak Radiu Watykańskiemu wicerektor sanktuarium, wielkim zaskoczeniem była dla niego hojność wierzących, dzięki której udało się zaradzić tej trudnej sytuacji finansowej.
1",KRZYSZTOF BRONK,DODANE 17.07.2021 16:30,VATICANNEWS.VA,,https://www.gosc.pl/doc/6982756.Francuzi-odkrywaja-Lourdes-wczoraj-przybyl-prezydent-Macron
"Ponad 1,6 mln pielgrzymów odwiedziło w 2021 r. Jasną Górę","Ponad 1,6 mln pielgrzymów przybyło na Jasną Górę w 2021 r., to blisko dwa razy więcej, niż w roku 2020. Jasnogórscy paulini mówią o pewnej odwilży ruchu pielgrzymkowego w trwającej pandemii, ale pątników było wciąż znacząco mniej, niż przed pojawieniem się koronawirusa.
Jak wynika z jasnogórskich statystyk, w 2019 r. sanktuarium w Częstochowie odwiedziło 4,4 mln wiernych. Najmniej w ostatnich latach pielgrzymów było w 2020 r. - niespełna milion.
""Cieszę się, że Jasna Góra pozostaje ciągle ważnym miejscem na mapie Kościoła w Polsce, a dla wielu jest duchową stolicą i stąd czerpią moc i siłę do tego, żeby iść za głosem Ewangelii, by odkrywać Dobrą Nowinę w codziennym życiu"" - powiedział podczas konferencji prasowej, podsumowującej mijający rok, przeor Jasnej Góry o. Samuel Pacholski. Podziękował wszystkim, którzy mimo trudnego czasu pandemii wzięli udział w pielgrzymkach, zarówno fizycznie, jak i duchowo.
Rzecznik sanktuarium o. Michał Legan poinformował, że w 2021 r. do Częstochowy w 220 pielgrzymkach pieszych przyszło prawie 74 tys. pątników. Dotarło też ponad 200 grup rowerowych i 15 biegowych. ""Było to więc znów pielgrzymowanie na skalę masową, a jednocześnie pielgrzymowanie bezpieczne"" - powiedział rzecznik.
Kustosz Jasnej Góry, o. Waldemar Pastusiak poinformował, że w 2021 r. na Jasną Górę przybyło w sumie 1,6 mln pielgrzymów. Jak dodał ""rok 2021 stał się rokiem odwilży trwającej wciąż pandemii koronawirusa"". ""Staramy się ze wszystkich sił, aby pielgrzymi mogli czuć się tu bezpiecznie. Jesteśmy w stałej współpracy z Powiatową Stacją Sanitarno-Epidemiczną w Częstochowie, także z policją, wszystko po to, by zapewnić pielgrzymom bezpieczeństwo"" - podkreślił o. Pastusiak.
Kustosz zaznaczył, że ważnym elementem jest dotarcie do tych pielgrzymów, którzy nie mogli na Jasną Górę przybyć w związku z trwającą pandemią. Wielu z nich korzystało w przekazów w mediach - zarówno tradycyjnych, jak i w internecie. W 2021 r. prawie 20 mln pielgrzymów łączyło się z Jasną Górę poprzez kanał YouTube. 16 mln to mieszkańcy Polski, 4 mln odbiorców to osoby z niemal całego świata - m.in. Niemiec, Stanów Zjednoczonych, Wielkiej Brytanii, Włoch, Białorusi, Kanady, Francji i Słowacji.
O. Pacholski zaznaczył, że mijający rok upłynął pod znakiem dwóch postaci - bł. kard. Stefana Wyszyńskiego i św. Jana Pawła II. Przypomniał, że do beatyfikacji Prymasa Tysiąclecia, która odbyła się w Warszawie, Jasna Góra przygotowywała intensywnie się przez kilka ostatnich lat. Odbywały się cykliczne spotkania, zorganizowano wystawę i koncert, została też wydana książka pt. ""Głos z Jasnej Góry"" zawierająca antologię jasnogórskich przemówień ks. Prymasa, wydanych w całości, bez ingerencji cenzury.
Ważnym wydarzeniem minionego roku na Jasnej Górze było także otwarcie nowej kaplicy św. Jana Pawła II. W jej centrum znalazł się relikwiarz z krwią papieża i jego słowami zawierzenia ""Totus Tuus"", pastorał oraz duży obraz z wizerunkiem Ojca Świętego w ornacie z logo VI Światowych Dni Młodzieży, które 30 lat temu odbyły się w Częstochowie.
1",,DODANE 31.12.2021 10:20,PAP,"TAGI:
jasna góra kościół pap statystyki 2021 wyznania",https://www.gosc.pl/doc/7291692.Ponad-1-6-mln-pielgrzymow-odwiedzilo-w-2021-r-Jasna-Gore
Msza św. w kościele rozpoczęła Dożynki Prezydenckie,"Mszą św. w kościele seminaryjnym pw. Wniebowzięcia Najświętszej Maryi Panny i Świętego Józefa Oblubieńca w Warszawie, przed południem rozpoczęły się tegoroczne Dożynki Prezydenckie. Liturgii przewodniczy kard. Kazimierz Nycz.
W eucharystii uczestniczy prezydent Rzeczypospolitej Polskiej Andrzej Duda wraz z małżonką Agatą Kornhauser-Dudą.
Ze względu na sytuację epidemiologiczną związaną z pandemią, w tym roku uroczystości odbywają się w stolicy i w ograniczonej formule.
Po mszy św. na placu przed świątynią para prezydencka wręczy dyplomy grupom wieńcowym. Następnie przejdzie z korowodem dożynkowym na miejsce ceremoniału dożynkowego, który odbędzie się na dziedzińcu Pałacu Prezydenckiego.
W ubiegłym roku Dożynki Prezydenckie odbyły się w Spale (Łódzkie). Spalskie święto plonów, to tradycja sięgająca dwudziestolecia międzywojennego. Tradycję spalskich dożynek po 62 latach przerwy w ich organizowaniu wskrzesił w roku 2000 prezydent Aleksander Kwaśniewski. 
1",,DODANE 20.09.2020 11:49,PAP,"TAGI:
kościół obchody pap prezydent rp rolnictwo",https://www.gosc.pl/doc/6531420.Msza-sw-w-kosciele-rozpoczela-Dozynki-Prezydenckie
W wyjątkowych okolicznościach minie 15. rocznica śmierci św. Jana Pawła II,"Przypadająca w czwartek 15. rocznica śmierci świętego Jana Pawła II minie w Watykanie w nadzwyczajnej sytuacji. Po raz pierwszy wierni nie będą mogli tego dnia modlić się przy grobie papieża w bazylice Świętego Piotra, bo jest ona zamknięta z powodu pandemii.
Nie będzie też można stanąć na placu Świętego Piotra, co było zwłaszcza w pierwszych latach zwyczajem wśród Polaków, przywołującym czuwanie tysięcy ludzi w dniach agonii i po śmierci Jana Pawła II w 2005 roku. Także plac przed bazyliką watykańską jest całkowicie zamknięty.
Jak w każdy czwartek przy grobie papieża w kaplicy Świętego Sebastiana, obok Piety Michała Anioła, odbędzie się msza z udziałem kilku duchownych, ale bez wiernych, czyli zgodnie z przepisami wprowadzonymi z powodu pandemii koronawirusa.
Nie są zaplanowane żadne oficjalne uroczystości z okazji rocznicy 2 kwietnia. Być może nawiąże do niej Franciszek podczas czwartkowej porannej mszy w kaplicy Domu Świętej Marty.
Papież wspomniał o niej w środę podczas audiencji generalnej, która podobnie, jak w ostatnich tygodniach w związku z pandemią, odbyła się bez udziału wiernych. Zwracając się do Polaków powiedział między innymi: ""W tych trudnych dniach, które przeżywamy, zachęcam was do zawierzenia siebie Bożemu Miłosierdziu i wstawiennictwu świętego Jana Pawła II w przededniu 15. rocznicy jego śmierci"".
W wywiadzie dla oficjalnego portalu Stolicy Apostolskiej, Vatican News, wikariusz Państwa Watykańskiego kardynał Angelo Comastri zauważył w przeddzień rocznicy, że Jan Paweł II nawet w najtrudniejszych momentach swojego życia, jak po zamachu na jego życie w 1981 roku, nigdy nie tracił spokoju. ""Zawsze znajdował w doświadczeniach cierpienia, bólu wymiar nadziei, specjalnej okazji do spotkania z Bogiem"" - stwierdził kardynał Comastri.
""Wszyscy pamiętamy ostatni Wielki Piątek Jana Pawła II. Niezapomniana jest scena, jaką widzieliśmy w telewizji: papież już pozbawiony sił trzymał krzyż i patrzył na niego z olbrzymią miłością i można było odgadnąć że mówi: <<Jezu, ja też jestem na krzyżu jak Ty, ale razem z Tobą czekam na Zmartwychwstanie>>"" - podkreślił archiprezbiter bazyliki Świętego Piotra.
Wyznał, że na zawsze zapamiętał słowa polskiego papieża, który powiedział mu, by ""przemienił krzyż w miłość"".
""To mądrość, która oświetla moje życie. Nigdy nie zapomniałem tej wspaniałej rady, jaką dał mi święty"" - podkreślił kardynał Comastri.
1",,DODANE 01.04.2020 17:04,PAP,"TAGI:
epidemia jan paweł ii kościół pap papież watykan zdrowie",https://www.gosc.pl/doc/6239481.W-wyjatkowych-okolicznosciach-minie-15-rocznica-smierci-sw-Jana
Franciszek: Niech Pan wyzwoli nas z psychologii podziału i dzielenia,"O pokój w rodzinach podczas przymusowej izolacji w okresie kwarantanny modlił się Ojciec Święty podczas porannej Eucharystii transmitowanej przez media watykańskie z kaplicy Domu Świętej Marty. W homilii przypomniał o konieczności przezwyciężenia pokusy podziałów w Kościele.
Wprowadzając w liturgię, Franciszek zachęcił: „Módlmy się dzisiaj za rodziny: w obecnym okresie kwarantanny rodzina zamknięta w domu stara się czynić wiele nowych rzeczy, pojawia się wiele kreatywności z dziećmi, ze wszystkimi, aby pokonywać trudności. Jest jeszcze coś innego, a mianowicie niekiedy dochodzi do przemocy domowej. Módlmy się za rodziny, aby w tej kwarantannie trwały w pokoju z kreatywnością i cierpliwością” – stwierdził papież.
W homilii Ojciec Święty tradycyjnie odniósł się do czytań liturgii Słowa. Najpierw skomentował fragment z Dziejów Apostolskich (Dz 11,1-18), w którym bracia czynili wymówki Piotrowi, że wszedł do domu nieobrzezanych i spożył z nimi posiłek, czego zakazywały normy judaizmu. Wówczas Piotr opowiedział im o posłuszeństwie Duchowi Świętemu, który zstąpił także na pogan i zniósł podział posiłków na czyste i nieczyste. Franciszek podkreślił, że Piotr uczynił to, ponieważ prowadził go Duch Święty.
Zauważył, że wśród ludzi Kościoła zawsze istniało i istnieje przekonanie o własnej sprawiedliwości oraz grzeszności innych, uważanych za już potępionych. „Jest to choroba Kościoła rodząca się albo z ideologii albo też z tworzenia się w Kościele swoistych partii” – wyjaśnił Franciszek. Przypomniał, iż faryzeusze czynili wymówki również Panu Jezusowi, że wszedł do domu celnika, którego uważano za grzesznika, i spożywał z nim ucztę. „Istnieją idee, stanowiska tworzące podziały do tego stopnia, że ważniejszy jest podział od jedności. Ważniejsza jest moja idea od prowadzącego nas Ducha Świętego” – podkreślił papież. Dodał, że w Kościele istnieją różne wrażliwości, tradycje, które go nie dzielą. Musi być on jak rzeka, w której łączą się różne nurty.
Następnie Ojciec Święty przypomniał, że w czytanym dzisiaj fragmencie Ewangelii (J 10,11-18) Pan Jezus stwierdza: „Mam także inne owce, które nie są z tej owczarni. I te muszę przyprowadzić i będą słuchać głosu mego, i nastanie jedna owczarnia i jeden pasterz”. Franciszek zaznaczył, że Pan Jezus przyszedł do wszystkich i umarł za wszystkich, także za tych, którzy uprzykrzają mi życie, za wyznawców innych religii czy ludzi niewierzących. Wszyscy mamy jednego Odkupiciela.
„Niech Pan wyzwoli nas z tej psychologii podziału, dzielenia i pomoże nam dostrzec to, co jest Jezusa, tę wielką rzecz Jezusa, że w Nim wszyscy jesteśmy braćmi i On jest Pasterzem wszystkich. Niech to słowo: »Wszyscy, wszyscy!« towarzyszy nam dzisiaj przez cały dzień” – stwierdził papież, podsumowując swoją homilię.
Po Komunii św. miała miejsce adoracja Najświętszego Sakramentu i błogosławieństwo eucharystyczne, a Franciszek zachęcił wiernych uczestniczących w transmisji do przyjęcia Komunii św. duchowej.
1",,DODANE 04.05.2020 09:54,KAI,"TAGI:
kwarantanna modlitwa pandemia koronawirusa papież franciszek podziały rodzina",https://www.gosc.pl/doc/6285432.Franciszek-Niech-Pan-wyzwoli-nas-z-psychologii-podzialu-i
Papież udaje się do Iraku; to najważniejsza i najtrudniejsza z jego podróży,"Po 15 miesiącach przerwy papież Franciszek wyrusza w piątek rano w pierwszą podróż w czasach pandemii koronawirusa. Udaje się do Iraku, gdzie nie był dotąd żaden papież. Około południa czasu polskiego oczekiwany jest w Bagdadzie. 33. zagraniczna pielgrzymka Franciszka już uważana jest za historyczną, ale i najtrudniejszą.
Samolot z papieżem, jego współpracownikami oraz wysłannikami mediów z całego świata odleci z rzymskiego lotniska Fiumicino około 7.30 i wyląduje w stolicy Iraku w południe polskiego czasu. Po krótkiej ceremonii powitania w porcie lotniczym Franciszek przeprowadzi tam rozmowę z premierem Iraku Mustafą al-Kazimim.
O 13.00 polskiego czasu odbędzie się oficjalna uroczystość powitania papieża w Pałacu Prezydenckim, gdzie podejmie go prezydent Barham Salih. Wcześniej dwukrotnie spotkali się oni w Watykanie.
Także w salonie pałacu głowy państwa papież spotka się ze 150 przedstawicielami władz, społeczeństwa obywatelskiego i korpusu dyplomatycznego, do których wygłosi swoje pierwsze przemówienie w Iraku.
Kolejny punkt programu pierwszego dnia wizyty, to spotkanie z duchowieństwem w katolickiej katedrze obrządku syryjskiego Matki Bożej Zbawienia w Bagdadzie. Świątynia ta była miejscem krwawego zamach terrorystycznego dżihadystów w 2010 roku; zginęło wówczas 58 osób, a około 80 zostało rannych. Zwraca się uwagę na wymowę faktu, że to w tej katedrze, gdzie nadal są ślady krwi, odbędzie się pierwsze wydarzenie religijne wizyty.
W sobotę rano papież poleci do miasta An-Nadżaf w środkowej części kraju, ośrodka kultu religijnego szyitów oraz siedziby ich szkół. Znajduje się tam meczet z grobem zmarłego w 661 roku kalifa Alego Ibn Abi Taliba, kuzyna i zięcia Mahometa.
W świecie islamu to jeden z głównych celów pielgrzymek. Tamtejszy cmentarz uważany jest za największą islamską nekropolię na świecie.
W An-Nadżaf papież złoży kurtuazyjną wizytę ajatollahowi Alemu al-Sistaniemu, przywódcy irackich szyitów. Spotkanie to będzie miało wymiar historyczny.
Następnie Franciszek uda się do miasta An-Nasirijja, a stamtąd - na spotkanie międzyreligijne na Równinie Ur, ziemi Abrahama, ojca trzech wielkich religii monoteistycznych: chrześcijaństwa, judaizmu i islamu. Wydarzenie to z udziałem około 100 osób odbędzie się w sugestywnej scenerii ruin z czasów starożytnej Mezopotamii.
Po powrocie do Bagdadu po południu czasu polskiego Franciszek odprawi mszę w katolickiej katedrze obrządku chaldejskiego. Po raz pierwszy papież przewodniczyć będzie mszy w tym obrządku.
W niedzielę rano poleci do Irbilu, stolicy Kurdyjskiego Okręgu Autonomicznego. Na miejscowym lotnisku spotka się z delegacją jego władz.
Następnie Franciszek uda się helikopterem do Mosulu nad Tygrysem, stolicy prowincji Niniwa. W tym mieście, częściowo zburzonym podczas krwawej okupacji bojówek Państwa Islamskiego i ciężkich walk papież odmówi na placu czterech zniszczonych kościołów modlitwę za ofiary wojny.
Stamtąd uda się do miasta Karakosz na zamieszkanej głównie przez chrześcijan Równinie Niniwy. Jest to także zdewastowany przez dżihadystów teren masowych prześladowań chrześcijan.
W tamtejszym odremontowanym kościele, który został podpalony przez dżihadystów, Franciszek spotka się z grupą mieszkańców. Tam odmówi też modlitwę Anioł Pański.
Po południu miejscowego czasu wróci do Irbilu, gdzie na stadionie odprawi mszę dla około 4,5 tys. osób. Będzie tam obowiązywać ścisły reżim sanitarny - zapowiedział Watykan. To jedyne masowe wydarzenie całej pielgrzymki. W pozostałych spotkaniach i uroczystościach uczestniczyć będzie od około 100 do kilkuset osób.
Wieczorem papież powróci z Irbilu do Bagdadu, skąd odleci w drogę powrotną do Rzymu w poniedziałek około godz. 8 rano czasu polskiego.
33. zagraniczna pielgrzymka papieża Bergoglio już uważana jest za historyczną, ale i najtrudniejszą czy wręcz najniebezpieczniejszą. Odbędzie się w dobie ciężkiego kryzysu sanitarnego, a także w okresie nadal trudnej sytuacji w Iraku, naznaczonej przez brak stabilności, akty przemocy i stałe zagrożenia dla bezpieczeństwa. Możliwe jest to, że Franciszek będzie jeździł opancerzonym samochodem.
Dodatkową trudnością organizacyjną jest to, że na niespełna tydzień przed papieską wizytą koronawirusem zakaził się nuncjusz apostolski w Iraku, 51-letni arcybiskup Mitja Leskovar, a więc osoba, która jako ambasador Watykanu powinna towarzyszyć wszędzie Franciszkowi.
Na kwarantannę skierowano wszystkich pracowników nuncjatury, a jej pomieszczenia odkażono. To tam będzie nocował papież. Towarzyszyć ma mu m.in. były nuncjusz apostolski w Iraku w latach 2001-2006 kardynał Fernando Filoni.
Należy spodziewać się, że w czasie tej wizyty Franciszek będzie przypominał, że pragnienie odwiedzenia tego kraju wyraził w 1999 roku św. Jan Paweł II, ale pielgrzymka ta wtedy, na progu obchodów dwóch tysięcy lat chrześcijaństwa okazała się niemożliwa.
Obecne terytorium Iraku, słynnej kolebki cywilizacji, to też ziemie jednych z pierwszych wspólnot chrześcijańskich.
Franciszek zaś jest także pierwszym papieżem, który odwiedzi kraj o większości szyickiej. Stanowi ona ponad 60 proc. ludności.
Do Iraku jedzie, by udzielić wsparcia tamtejszym chrześcijanom oraz wszystkim innym mniejszościom, w tym jazydom - ofiarom prześladowań i terroru podczas ofensywy Państwa Islamskiego. Spotka się także z przedstawicielami innych religii, co może przynieść kolejny ważny krok zwłaszcza w dialogu z islamem.
1",,DODANE 05.03.2021 06:30,PAP,"TAGI:
#papiezwiraku historia irak kościół pap papież watykan wyznania",https://www.gosc.pl/doc/6760193.Papiez-udaje-sie-do-Iraku-to-najwazniejsza-i-najtrudniejsza-z
„Na przekór” powraca,"Pokonają nocą morderczy dystans 60 km z Piekar na Jasną Górę. Po dwuletniej przerwie wywołanej pandemią znów odbędzie się niezwykła, organizowana oddolnie pielgrzymka. Udział w niej zgłosił abp koadiutor Adrian Galbas.
Pielgrzymkę „Na przekór” tworzą od początku świeccy, do których dołączają zaprzyjaźnieni pallotyni i księża diecezjalni. Wśród uczestników zdarzają się ludzie, którzy od lat nie odwiedzali kościoła. Do tego marszu pociągnęli ich znajomi i to, że „Na przekór” jest prawdziwym wyzwaniem. Oni też podchodzą do księży, żeby pogadać. Nieraz to ich pierwsza w życiu rozmowa z kapłanem. Bywa, że te spotkania kończą się w poruszający sposób: dokonywanym w marszu wyznaniem grzechów i rozgrzeszeniem.
W tym roku jednym z pallotynów, którzy zgłosili chęć przejścia ze świeckimi pielgrzymami tych 60 km, jest abp koadiutor Adrian Galbas. Będzie przewodniczył Mszy św. w bazylice piekarskiej na rozpoczęcie pielgrzymki, a później ruszy wraz z całą ekipą w noc, w stronę Jasnej Góry.
Nigdy więcej!
Nocna pielgrzymka „Na przekór” zaczęła się w kwietniu 2008 roku. Pięciu około 20-letnich kumpli – Karol, Misiek, Starzu, Świstak i Michał – poszło wtedy nocą z Piekar do Częstochowy. Przecenili swoje siły, bo na miejsce ledwo się dowlekli. Stanowczo obiecali sobie wtedy: nigdy więcej!
To duchowe i fizyczne doświadczenie było jednak tak intensywne, że nie umieli o nim zapomnieć. Najpierw w formie żartu, a później już na poważnie zaczęli pytać: „Kiedy znowu idziemy?”. Ich znajomi, słysząc, jak żywe jest w nich wspomnienie tego brawurowego pielgrzymowania, oświadczyli, że idą z nimi.
Na drugą pielgrzymkę poszli więc w ośmiu. Na kolejnych było ich 13 i 21. Na czwartej chłopakom opadły szczęki, bo na miejscu zbiórki pod bazyliką w Piekarach stawiło się… 63 takich wariatów jak oni, w tym dziewczyny. – Baliśmy się, że w środku lasu wyskoczy gajowy i oskarży nas o zakłócenie godów jeleni czy innych wiewiórek – komentowali.
Po tym zaskakującym doświadczeniu ich kolejne nocne pielgrzymki były już oficjalnie zarejestrowane – najpierw dzięki współpracy z braćmi kapucynami, później z fundacją Młodzi dla Młodych, działającą przy archidiecezji katowickiej. W ostatnich latach przed pandemią uczestników było ponad 300.
Dobijcie mnie
Ta pielgrzymka zaczyna się zawsze Eucharystią w bazylice piekarskiej. Potem jest około 14 godzin marszu. Trzeba doczłapać (bo podobno o normalnym stawianiu stóp na ostatnich kilometrach nie ma mowy) do Doliny Miłosierdzia pod Jasną Górą, gdzie na pielgrzymów czekają z ciepłym posiłkiem księża pallotyni. Stamtąd, po odpoczynku, ekipa idzie na Mszę Świętą do kaplicy jasnogórskiego obrazu. „Choć pielgrzymujesz pomiędzy dwoma wielkimi sanktuariami, słynącymi z różnych wizerunków, pamiętaj: Matka (Boska) jest tylko jedna!” – komentują organizatorzy na internetowej stronie pielgrzymki nocnelaski.pl.
Jeśli nie ma chmur, uczestnicy idą pod rozgwieżdżonym niebem. Doświadczają po drodze wschodu słońca. Jest czas na całkowitą ciszę i na głośny śmiech. Pielgrzymi razem się modlą, a na postoju na 50. kilometrze nawet wspólnie tańczą belgijkę. Starzy „naprzekórowicze” twierdzą, że na ostatnich kilometrach u każdego widać wzrost pobożności, bo nawet ateista zadaje wtedy pytanie: „Boże, dlaczego z nimi poszedłem?!”.
Po jednej z nocnych pielgrzymek uczestnik, który podpisał się jako „Misiek Uderzinho”, zamieścił w internecie „pamiętnik” z tej trasy: „0–10 km Spacerek. 10–20 km Mówcie mi Robert Korzeniowski. 20–25 km Pielgrzym Like a Boss :D [jak szef – przyp. P.K.]. 25–30 km Coś tak dziwnie w stopie czuję... Ale i tak jestem hardcorem! : ). 30–40 km Nobody said it was easy... [nikt nie mówił, że to jest łatwe – przyp. P.K.]. 40-50 km JEZU! DLACZEGO?!?! DOBIJCIE MNIE, JEŚLI MACIE SERCE! 50–55 km Mamo, tato, wiedzcie, że bardzo was kochałem... Pamiętniki spalcie, ubrania rozdajcie biednym... 55–60 km Umieram... Jeszcze człowiek głupi sam się na to pisał! Gdzie ja stałem, gdy Bóg rozdawał rozum? +60 km (ostatnie km) NIGDY WIĘCEJ NIE POPEŁNIĘ TEGO SAMEGO BŁĘDU!!! Po wszystkim w pociągu... TO CO? ZA ROK ZNÓW IDZIEMY WSZYSCY?”.
W 2022 roku Nocna Pielgrzymka z Piekar Śląskich odbędzie się tuż przed Niedzielą Miłosierdzia, w nocy z 22 na 23 kwietnia. Tegorocznym hasłem jest: „Panie, uczyń z nas narzędzia Twojego pokoju”. Na swoim profilu na Facebooku organizatorzy napisali: „W szczególny sposób swój trud chcemy ofiarować za Ukrainę, modląc się o nawrócenie dla agresorów i rządzących państwami, ale także o osobiste nawrócenie każdego z nas – aby jego trwałe owoce uczyniły z nas apostołów pokoju, którego Dawcą jest Bóg”. Zapisy do 21 kwietnia przez formularz na stronie nocnelaski.pl.
  1
OCEŃ TEN ARTYKUŁ
1 2 3 4 5",PRZEMYSŁAW KUCHARCZAK,DODANE 14.04.2022 00:00,Gość Katowicki 15/2022,"TAGI:
gość katowicki",https://www.gosc.pl/doc/7488493.Na-przekor-powraca
"Irak: Trzydniowy post Niniwy, chrześcijanie szturmują niebo","Chrześcijanie w Iraku szturmują niebo, prosząc, by zakończyła się pandemia i mogła dojść do skutku podróż apostolska Papieża Franciszka. Patriarcha Kościoła chaldejskiego zainicjował wczoraj trzydniowy post pod hasłem „Zmartwychwstanie Niniwy”. Nawiązuje on do nawrócenia i postu mieszkańców starożytnej Niniwy pod wpływem przepowiadania proroka Jonasza oraz historycznego wydarzenia z VIII w. kiedy to trzydniowy post chrześcijan uwolnił Mezopotamię od epidemii dżumy.
Trzydniowy post polega na powstrzymywaniu się od pokarmów do południa albo do wieczora oraz na codziennym udziale w nabożeństwach i Eucharystii. „Żałujmy naszych grzechów, módlmy się o wyzwolenie od koronawirusa, zamyślmy się nad sensem naszego życia, wywiążmy się z naszych zobowiązań względem braci i sióstr, dajmy wyraz solidarności z chorymi, bezrobotnymi, podajmy im pomocną dłoń” – apeluje kard. Louis Sako.
„W naszym Kościele ten trzydniowy post jest bardzo ważny, ma niemal takie samo znaczenie co Wielki Post. Jest on bowiem związany z historią Iraku. W VIII w. była tu wielka epidemia. Ówczesny patriarcha Ezechiel ogłosił trzydniowy post na wzór mieszkańców Niniwy, aby ustała zaraza. Dziś znajdujemy się w podobnej sytuacji ze względu na pandemię koronawirusa. Jest to dobra okazja, by zintensyfikować naszą modlitwę, prosić o ocalenie z pandemii, a także o nawrócenie na braterstwo, przezwyciężenie fundamentalizmów, wyrzeczenie się przemocy, by wszystkim okazać solidarność. I rzeczywiście ludzie dużo się modlą w tym czasie. Nasze kościoły są pełne.“
Kard. Sako zapewnił w rozmowie z Radiem Watykańskim, że pomimo dwóch niedawnych zamachów terrorystycznych w Bagdadzie, przygotowania do papieskiej podróży przebiegają normalnie. Franciszek ma gościć w Iraku od 5 do 8 marca. Patriarcha Kościoła chaldejskiego podkreślił, że jego rodacy bardzo liczą na przyjazd Papieża. Jest on dla nich niczym prorok Jonasz dla mieszkańców Niniwy. Wierzymy, że może zapoczątkować nowy proces przemian – mówi kard. Sako. Zaznaczył on zarazem, że zamachy w Bagdadzie miały charakter polityczny. Były sygnałem dla nowego prezydenta Stanów Zjednoczonych. Ale sytuacja w Iraku się nie zmieniła – zapewnia patriarcha.
1",KRZYSZTOF BRONK,DODANE 26.01.2021 14:00,VATICANNEWS.VA,"TAGI:
irak jonasz koronawirus niniwa post",https://www.gosc.pl/doc/6706136.Irak-Trzydniowy-post-Niniwy-chrzescijanie-szturmuja-niebo
"Indie się duszą, tlen medyczny podstawowym prawem człowieka","Brak dostępu do tlenu kolejny raz pokazuje, że pandemia w Indiach najbardziej uderza w najuboższych. Nie mają oni funduszy na to, by dostać się do szpitali, gdzie za wszystko trzeba zapłacić, a butle z tlenem masowo wykupywane są przez najbogatszych. W tej sytuacji Kościół przypomina, że tlen medyczny jest podstawowym prawem człowieka, tak samo jak żywność, czy dach nad głową.
O traktowanie dostępu do tlenu medycznego jako podstawowego prawa człowieka zaapelował do rządu stanowego i centralnego Indii kard. George Alencherry. Jest on arcybiskupem większym Ernakulam-Angamaly i przewodniczącym Rady Biskupów Katolickich stanu Kerala. Jego zdaniem władze powinny podjąć wszystkie niezbędne środki, by dostarczyć tlen ludziom, którzy walczą o życie w szpitalach po zachorowaniu na koronawirusa. 
„Zwykle mówimy o jedzeniu, ubraniu i dachu nad głową jako podstawowych ludzkich potrzebach, które władze powinny zapewnić społeczeństwu. Obecnie, na skutek COVID-19, ludzkie życie jest w ogromnym niebezpieczeństwie i słychać apel o tlen medyczny, żeby przetrwać. Bezwzględnym obowiązkiem rządu jest udostępnienie tlenu wszystkim szpitalom i ośrodkom zdrowia w całych Indiach” – podkreślił zwierzchnik Kościoła katolickiego obrządku syromalabarskiego.
Dodał, że tlen medyczny nie może być traktowany – jak ma to miejsce obecnie - jako towar rynkowy, z którego zyski czerpać będą pośrednicy.
„Wielu nie stać na zakup tlenu medycznego na wolnym rynku z powodu niebotycznych cen. Korzystanie z tlenu medycznego powinno więc być postrzegane jako podstawowa potrzeba, dostępna bezpłatnie dla obywateli Indii” – zaznaczył kard. Alencherry.
Dane napływające z Indii są coraz bardziej alarmujące. Mowa jest o 300 tys. przypadków nowych zachorowań dziennie. Szpitale przeżywają zapaść, a najubożsi nie mają szans na otrzymanie potrzebnej pomocy. Kościół, poprzez prowadzone przez siebie w tym kraju szpitale i przychodnie, aktywnie włącza się w walkę z pandemią koronawirusa. Wiele podejmowanych działań kierowanych jest właśnie do najuboższych i wykluczonych.
1",BEATA ZAJĄCZKOWSKA,DODANE 28.04.2021 16:31,VATICANNEWS.VA,"TAGI:
covid -19 indie tlen",https://www.gosc.pl/doc/6834431.Indie-sie-dusza-tlen-medyczny-podstawowym-prawem-czlowieka
Czego katolicy szukają w sieci,"Niezbędna jest ewangelizacja również w internecie. Tam są ludzie, których w większości nie ma w niedzielę w kościele.
Różaniec transmitowany w internecie na kanale ojca Szustaka tylko w październiku obejrzało prawie… 8 mln ludzi! Inne nagrania modlitwy różańcowej mają ok. 7 mln wyświetleń, a Koronka do Bożego Miłosierdzia – blisko 5 milionów. Nowenna Pompejańska na kanale Teobańkologia zyskała 900 tys. wyświetleń. Te zaskakujące dane przedstawia raport Catolico pt. „Kogo katolicy słuchają i oglądają w internecie”, opublikowany na stronie Stacji7. To pokazuje, że ludzie wierzący podchodzą do wiary poważnie i odpowiedzialnie. Że mimo pandemii koronawirusa i dyspensy od udziału we Mszy św. chcą się jednak modlić i dostrzegają wartość życia duchowego, a to napawa optymizmem. Modlitwa jest przecież ważnym probierzem wiary.
Wskazano też dziesięciu duchownych, których w ostatnim roku najczęściej słuchano na YouTubie. Ciekawe jest, że należy do nich śp. ks. Piotr Pawlukiewicz, znany duszpasterz i rekolekcjonista. Mówił prostym językiem o sprawach trudnych, w przystępny sposób przekładał prawdy wiary na praktykę codziennego życia. Dziś młodzież chętnie słucha jego kazań, co oznacza, że taki styl duszpasterstwa jest wciąż potrzebny. To może być ważna wskazówka dla duchownych.
Wśród „gwiazd” internetowych znaleźli się także księża, którzy mówią o zjawiskach nadzwyczajnych, o apokalipsie, demonach czy COVID-zie, który ma być „narzędziem szatana”. Dlaczego chcemy słuchać ostrzeżeń przed zagładą albo teorii spiskowych? Czy to świadczy o tym, że nasza wiara jest niekiedy oparta na lęku? A może czasem daleka od zdrowego rozsądku? To daje niewątpliwie do myślenia.
Zaskakuje jeszcze jeden wniosek, który wypływa z raportu: największą klikalność mają nagrania, które prowokują i krytycznie odnoszą się do Kościoła albo poszczególnych hierarchów.
Tak czy owak, ten raport świadczy jednak o tym, że człowiek naszych czasów potrzebuje sacrum, a co za tym idzie, że niezbędna jest ewangelizacja również w internecie. A może przede wszystkim w internecie? Tam przecież są ludzie, których w większości nie ma w niedzielę w kościele. •
1
OCEŃ TEN ARTYKUŁ
1 2 3 4 5",MILENA KINDZIUK,DODANE 26.11.2020 00:00,,,https://www.gosc.pl/doc/6626713.Czego-katolicy-szukaja-w-sieci
Wpływy przeciw wpływom,"Myśl wyrachowana: Brak wpływów Kościoła nie oznacza niezależności. Oznacza inne wpływy.
Kilka dni temu około 200 osób protestowało w Warszawie przeciw ministrowi edukacji Przemysławowi Czarnkowi. Taką liczbę podała „Gazeta Wyborcza”, co znaczy, że mogło ich być mniej, ale na pewno nie więcej. Burzyli się ci ludzie przeciw ustawie o szkolnictwie, m.in. przeciw zapisowi mówiącemu o obowiązkowej religii lub etyce. Według gazety, która poświęciła tej w sumie drobnej sprawie wiele miejsca, była to „oddolna inicjatywa”. Co prawda osoby w to zaangażowane miały bliski związek z organizacją strajku kobiet i podobnych zadym, ale to oczywiście zupełny przypadek. Mniejsza o to. Dla mnie ciekawsze było to, co oni tam między innymi krzyczeli, a mianowicie: „Dość ideologizacji! Dość dyskryminacji! Dość wpływów Kościoła”.
Głęboko słusznie brzmią takie hasła i chyba wielu ludzi przekonują, no bo kto by nie był przeciw ideologizacji i dyskryminacji. Wpływów Kościoła też nie chcemy, bo my przecież dorośli i samodzielni jesteśmy. Wiemy, co mamy robić, nie pozwolimy, żeby nam ktoś pod kołdry zaglądał. Nie będzie papież pluł nam w twarz i dzieci watykanił.
Ale zaraz: komu z Państwa Kościół zaglądał pod kołdrę? Komu ksiądz odjął od ust kiełbasę w piątek? Komu odebrał pigułki antykoncepcyjne? Nie widzę, nie słyszę.
No właśnie… same puste hasła. Bo co to są wpływy Kościoła? Czy nie jest to prosta konsekwencja faktu, że olbrzymia większość społeczeństwa przyznaje się do członkostwa w Kościele katolickim? Jasne, że na tym się katolicyzm wielu rodaków kończy. Ale dla wielu się nie kończy. Jaka inna instytucja potrafi co tydzień gromadzić rzesze ludzi w prawie każdej miejscowości kraju? I to się dzieje od wieków! Nawet jeśli w niektórych regionach kościoły odwiedzało przed pandemią tylko 20 procent zobowiązanych, to w skali kraju wciąż jest to wiele. Czy taka rzecz mogłaby nie mieć wpływu na funkcjonowanie państwa? I czy obecność Kościoła w przestrzeni publicznej jest objawem dyskryminacji kogokolwiek, czy może raczej objawem normalności?
Twierdzę, że to drugie, bo normalne jest, że państwo liczy się z tym, czym żyją jego obywatele. Dlatego takie rzeczy jak religia w polskiej szkole nie są niczym dziwnym, a tym bardziej złym. Zły byłby brak alternatywy, ale alternatywą jest etyka. Śmiem twierdzić, że robiony wokół tego hałas wynika z ofensywy środowisk, które szykują nam ideologizację i dyskryminację, o jakiej się nawet bolszewikom nie śniło. Gdyby ci ludzie osiągnęli cel i usunęli „wpływy Kościoła”, nic już nie ochroniłoby społeczeństwa przed ich, delikatnie mówiąc, wpływami.•
1 2
OCEŃ TEN ARTYKUŁ
1 2 3 4 5",FRANCISZEK KUCHARCZAK,DODANE 01.07.2021 00:00,GN 26/2021 Otwarte,,https://www.gosc.pl/doc/6958141.Wplywy-przeciw-wplywom
Biskupi: Zachęcamy do uczestnictwa w Mszach św. z zachowaniem zasad sanitarnych,"- Zachęcamy, w miarę istniejących możliwości, do uczestnictwa w Mszach św. i nabożeństwach w kościołach - podkreśla Rada Stała Konferencji Episkopatu Polski w komunikacie wydanym po sobotnim posiedzeniu na Jasnej Górze. Biskupi zastrzegają jednocześnie, że podczas liturgii nadal muszą być przestrzegane państwowe ograniczenia sanitarne związane z epidemią.
Rada Stała Episkopatu przypomina, że w związku z utrzymującym się stanem epidemii nadal obowiązują udzielone dyspensy od uczestnictwa w Mszy św. w niedziele i uroczystości. „Wyrażamy wdzięczność środkom społecznego przekazu i parafiom za transmisje liturgii w telewizji, radiu i internecie. Nie powinno to jednak osłabić naszej woli do przystępowania do sakramentów świętych w naszych kościołach. Ci, którzy – z powodu wprowadzonych limitów – nie mają takiej możliwości w niedzielę, mogą uczestniczyć w Mszach św. w świątyniach w inne dni tygodnia. Przywołujemy w tym miejscu słowa Ojca Świętego Franciszka, który przestrzegł przed niebezpieczeństwem ograniczania praktykowania wiary wyłącznie do wymiaru wirtualnego” – czytamy w komunikacie.
Biskupi dziękują księżom i wiernym za odpowiedzialne przestrzeganie zarządzeń służb sanitarnych i państwowych w duchu chrześcijańskiej miłości bliźniego. „Prosimy księży proboszczów o organizowanie w parafiach możliwości przystąpienia do spowiedzi świętej. Niech to będzie okazja do wypełnienia IV przykazania kościelnego, aby „przynajmniej raz w roku, w okresie wielkanocnym, przyjąć Komunię Świętą”, poprzedzoną sakramentem pokuty i pojednania. Z zachowaniem wszelkich zarządzeń władz sanitarnych i państwowych zachęcamy do uczestnictwa w nabożeństwach majowych. Mogą one być dobrą okazją duszpasterską do powrócenia w kościołach do życia sakramentalnego osób, które tego pragną” – podkreślają.
W komunikacie Rady Stałej Episkopatu biskupi zaznaczają, że w trosce o bezpieczeństwo społeczne, z odpowiedzialnością Kościół przyjmuje państwowe ograniczenia sanitarne spowodowane stanem epidemii, choć dla wielu są trudne i bolesne. „Jednocześnie, w związku z planowanym przez Rząd znoszeniem restrykcji, chcemy podkreślić – tak jak wcześniej zaznaczył Przewodniczący Episkopatu Polski abp Stanisław Gądecki – potrzebę bardziej spójnego, proporcjonalnego i sprawiedliwego kryterium znoszenia ograniczeń dopuszczalnej liczby wiernych w kościołach, podobnie jak to ma miejsce w przypadku innych podmiotów” – napisali.
Biskupi zachęcają również do pomocy osobom najbardziej poszkodowanym w wyniku epidemii: zakażonym, przeżywającym kwarantannę, tracącym pracę i źródło utrzymania, ogarniętym lękiem o przyszłość swoją i swoich najbliższych.
„Pamiętajmy w modlitwie także o zmarłych i ich rodzinach, które przeżywają dramatyczne chwile. Zachęcamy do modlitwy o to, byśmy mogli jak najszybciej powrócić do stanu sprzed epidemii i pełnego uczestnictwa w życiu sakramentalnym Kościoła. Dziękujemy tym, którzy niosą pomoc osobom chorym, ludziom pozostającym w ścisłej izolacji i seniorom: lekarzom, pielęgniarkom, ratownikom, diagnostom laboratoryjnym, aptekarzom, pracownikom medycznym i sanitarnym oraz wszystkim służbom, a także osobom pracującym w innych branżach, które w czasie epidemii dbają o nasze bezpieczeństwo, narażając swoje zdrowie i życie. Podziękowania kierujemy również do wolontariuszy, harcerzy, sióstr zakonnych, zakonników, kapelanów szpitalnych i organizacji charytatywnych na czele z Caritas Polska i diecezjalnymi oddziałami Caritas” – czytamy w komunikacie.
Rada Stała Episkopatu przypomina, że 18 maja przypada setna rocznica urodzin św. Jana Pawła II. Tego dnia Papież Franciszek będzie modlił się u grobu św. Jana Pawła II, za co biskupi wyrażają wdzięczność. Zapraszają też do duchowej łączności z papieżem w dniu rocznicy i proszą o modlitwę w jego intencji.
„Prosimy księży biskupów, aby w niedzielę 17 maja lub 18 maja br. we wszystkich katedrach, kościołach i kaplicach w Polsce były sprawowane Msze Święte jako diecezjalne i parafialne dziękczynienie za życie i pontyfikat św. Jana Pawła II. Ponadto w niedzielę 17 maja będzie czytany w kościołach list Prezydium Konferencji Episkopatu Polski na 100-lecie urodzin Papieża Polaka. Zapraszamy do zaangażowania się w obchody stulecia urodzin naszego wielkiego Rodaka poprzez przypominanie jego nauczania, świadectwa życia, twórczości oraz przez wsparcie dzieł charytatywnych” – napisali biskupi.
Poinformowali również, że nowy termin przełożonej beatyfikacji Prymasa Polski kard. Stefana Wyszyńskiego zostanie ustalony i podany do publicznej wiadomości wtedy, kiedy pozwoli na to sytuacja epidemiologiczna.
Rada Stała Episkopatu, w Dniu Polonii i Polaków za Granicą, skierowała do rodaków pozdrowienia i zapewniła o modlitwie przed Cudownym Obrazem Matki Bożej Częstochowskiej na Jasnej Górze.
1",,DODANE 03.05.2020 10:10,BP KEP,"TAGI:
bezpieczeństwo eucharystia kep komunikat pandemia koronawirusa zasady sanitarne",https://www.gosc.pl/doc/6284267.Biskupi-Zachecamy-do-uczestnictwa-w-Mszach-sw-z-zachowaniem
Rachmistrz spyta o wyznanie i stan cywilny - wkrótce Narodowy Spis Powszechny,"Od 1 kwietnia do 30 września 2021 r. zostanie w całej Polsce przeprowadzony Narodowy Spis Powszechny Ludności i Mieszkań. Rachmistrzowie Głównego Urzędu Statystycznego zapytają mieszkańców naszego kraju m.in. o stan cywilny, narodowość czy wyznanie, a więc przynależność do Kościoła lub związku wyznaniowego. Ze względu na pandemię spis zostanie przeprowadzony głównie w formie samospisu internetowego, ale w niektórych przypadkach rachmistrzowie pojawią się także w polskich domach.
Rachmistrzowie GUS zbiorą w czasie spisu przede wszystkim podstawowe dane biograficzne, jak płeć, wiek, adres zamieszkania, kraj urodzenia i kraj obywatelstwa oraz stan cywilny.
Co ciekawe, podczas poprzedniego spisu (2011) w odpowiedniej ustawie określono, że pytania mają dotyczyć nie tylko dat zawarcia i ewentualnego rozwiązania związku małżeńskiego, ale też daty powstania aktualnego związku nieformalnego.
Związek nieformalny zdefiniowano wtedy jako „dwie osoby żyjące w tym samym gospodarstwie domowym, które nie zawarły związku małżeńskiego w formie przewidzianej prawem polskim, ale wzajemne relacje tych osób są natury małżeńskiej”. Jednak w 2021 r. pytanie ma dotyczyć po prostu „stanu cywilnego”.
Ponadto GUS zapyta o aktywność ekonomiczną (m.in. wykonywany zawód, czas pracy i źródło utrzymania), poziom wykształcenia, niepełnosprawność, gospodarstwa domowe i rodzina, a także zasoby mieszkaniowe.
Rachmistrzowie zadadzą też pytanie o kwestie związane z migracjami zewnętrznymi i wewnętrznymi, jak przebywanie kiedykolwiek za granicą, rok przyjazdu lub powrotu do Polski czy miejsce zamieszkania rok przed spisem.
GUS będzie także pytał o charakterystykę etniczno-kulturową osób czasowo lub na stałe mieszkających w Polsce. Chodzi tu o przynależność narodowo-etniczną oraz język, którym posługują się osoby w kontaktach domowych, a także wyznanie – przynależność do Kościoła lub związku wyznaniowego.
W związku z trwającą pandemią, tegoroczny spis powszechny odbywać będzie się głównie przez internet. Będzie w pełni realizowany przy użyciu interaktywnego formularza spisowego dostępnego na stronie GUS.
W szczególnych przypadkach (gdy osoba objęta obowiązkiem spisowym nie będzie mogła wypełnić w żaden sposób formularza elektronicznego) rachmistrze będą kontaktowali się z tymi osobami telefonicznie lub osobiście, aby pomóc w dopełnieniu obowiązku spisowego.
W związku z pandemią znowelizowano przepisy ustawy o najbliższym spisie powszechnym. Rozpocznie się dnia 1 kwietnia i zakończy 30 września 2021 r., a nie – jak pierwotnie przewidywano – do 30 czerwca.
Przekazanie danych w ramach spisu jest obowiązkowe i nieodpłatne. Ustawa wskazuje (art. 28), że należy udzielać „dokładnych, wyczerpujących i zgodnych z prawdą odpowiedzi”.
Zgodnie ze spisem z 2011 r., znaczna większość społeczeństwa polskiego identyfikowała się z jakimś Kościołem lub związkiem wyznaniowym. Prawie 34 mln 222 tys. (97,4%) mieszkańców Polski uznała się za członków (wiernych) Kościołów, związków wyznaniowych, denominacji i ruchów religijnych. Zbiorowość nienależących do żadnego wyznania liczyła 929 tys. osób (2,6%).
Wiernych Kościoła katolickiego było 33 mln 729 tys. (96%) osób o rozpoznanym statusie wyznaniowym. Przynależność do Kościoła prawosławnego zadeklarowało 156 tys. (0,44%), Świadków Jehowy było 137 tys. (0,39%), luteran 71 tys. (0,2%), a grekokatolików 33 tys. (0,09%). Na pytanie o wyznanie odmówiło odpowiedzi 2 mln 733 tys. osób.
Tegoroczny spis zostanie przeprowadzony w 100 lat po pierwszym narodowym spisie, gdy Polska była już krajem niepodległym. W 1921 r. zarejestrowano 25 mln 695 tys. obywateli, z czego 13,3 mln stanowiły kobiety a 12,4 mln mężczyźni.
Interesująco przedstawiała się wówczas struktura narodowościowa młodego państwa polskiego. Polacy stanowili 69,2% ogółu ludności, 15,2% określiło się jako Rusini, 8% – Żydzi, 4% – Białorusini, 3% – Niemcy.
Wyznanie rzymskokatolickie wskazało 63,9% obywateli, a aż 36,1% wyznanie inne: 11,1% greckokatolickie, 10,5% prawosławne, tyle samo było wyznawców judaizmu, a 3,7% wyznania ewangelickiego.
1",,DODANE 18.03.2021 10:33,KAI,"TAGI:
narodowy spis powszechny",https://www.gosc.pl/doc/6775809.Rachmistrz-spyta-o-wyznanie-i-stan-cywilny-wkrotce-Narodowy
,"Co Kościół proponuje ludziom samotnym, których wokół jest coraz więcej?
W najnowszym ""Gościu Niedzielnym"" nr 44/2022
GOŚĆ NIEDZIELNY
Podziel się samotnością [Szymon Babuchowski]
  Co czwarty Polak doświadcza samotności – wynika z danych opublikowanych przez Wspólne Centrum Badawcze Unii Europejskiej. Drastyczny, prawie trzykrotny wzrost tego wskaźnika nastąpił w czasie pandemii. Szymon Babuchowski pisze o doświadczeniu samotności, kontakcie z drugim człowiekiem, który działa jak lekarstwo i o tym, czy istnieje powołanie do samotności. „Rozwój techniki, który miał służyć zbliżeniu ludzi do siebie, paradoksalnie często ich od siebie oddala. Stąd zapewne nowy problem rosnącego poczucia samotności wśród ludzi młodych. Straciliśmy równowagę między byciem samemu a byciem z drugim” – twierdzi ks. Koryciorz. „Komunikatory tworzą często iluzję relacji. Obserwujemy w nich, co robi ktoś inny, ale jednocześnie zabijamy w sobie najważniejsze pytania życiowe.”
Czapka niewidka [Agnieszka Huf]
O samotności we dwoje, popkulturowych wzorcach relacji i szukaniu lekarstwa na poczucie osamotnienia w rozmowie z Agnieszką Huf opowiada Aleksandra Tyszka-Kręt, psycholog i psychoterapeuta. „Dużo szkody robią media i kreowany przez nie popkulturowy wzorzec relacji. Mam wrażenie, że ludzie oglądają filmy, w których miłość czy małżeństwo wygląda cukierkowo, reklamy, gdzie pary całują się namiętnie, patrząc sobie w oczy, a potem czują, że ich życie jest gorsze, bo nie spełnia tych nierealistycznych norm. Wskutek tego ludzie stracili głębię spojrzenia na relacje, patrzą na nie bardzo powierzchownie. Oceniają tylko, czy zostały spełnione zewnętrzne kryteria bycia szczęśliwym – czy wyglądają fajnie, czy się całują, wychodzą na randki. Na tej podstawie osądzają, czy są spełnieni w związku. W moim poczuciu ci ludzie wcale nie mają tak beznadziejnych relacji, jak twierdzą, ale oczekują czegoś niemożliwego do osiągnięcia” – mówi ekspertka.
Przetrwamy [Andrzej Grajewski]
O religijnych aspektach wojny na Ukrainie w rozmowie z Andrzejem Grajewskim mówi metropolita kijowski Epifaniusz, zwierzchnik Kościoła Prawosławnego Ukrainy. „Wojna sprawia, że wielu wraca do wiary. Mówią o tym szczególnie ci, którzy przebywają w strefie działań bojowych. Kiedy patrzy się śmierci w oczy, wraca świadomość, że nie ma innego realnego wsparcia niż od Boga. To wpływa na zachowanie i postawę wobec wiary, szczególnie wojskowych. Wielokrotnie od nich słyszałem, że na pierwszej linii niemal fizycznie odczuwają wsparcie Bożej Opatrzności i odkrywają wartość modlitwy oraz duchowego wsparcia. Wojna jest wielkim złem, ale buduje naszą wspólnotę, także w sensie duchowym. Pozwala ludziom nawrócić się i na nowo odnaleźć Boga. Dlatego wierzę, że nie tylko przetrwamy to straszne doświadczenie, lecz po zakończeniu wojny i naszym zwycięstwie wiele w Ukrainie zmieni się na lepsze” – mówi hierarcha.
Papież w kraju syna Jezusa [Jarosław Dudała]
O zbliżającej się pielgrzymce Papieża Franciszka do kraju, w którym rządzi król Hamad ibn Isa, czyli Hamad, syn Jezusa, pisze Jarosław Dudała. „Dzisiejsi chrześcijanie w Bahrajnie są małą społecznością. To kilkanaście procent populacji kraju, który nawet jako całość nie jest zbyt wielki – liczy w sumie około 1,5 miliona mieszkańców. Największą grupę tamtejszych wyznawców Chrystusa stanowią katolicy. To głównie emigranci zarobkowi z Filipin i z Indii. Ale są też zasymilowani wcześniej i posiadający obywatelstwo Bahrajnu chrześcijańscy przybysze z innych krajów, m.in. z Libanu. Wszyscy oni cieszą się względną tolerancją religijną. Posiadają trzy kościoły, w tym największą chrześcijańską świątynię w regionie Zatoki. Jest to zbudowana niedawno katedra Matki Bożej z Arabii. Świątynia ta mieści 2300 osób, oddalona jest około 20 km od stolicy kraju Manamy i została wybudowana na ziemi podarowanej w tym celu przez króla Bahrajnu Hamada ibn Isa Al Chalifa” – pisze autor.
O święty Henochu! [Franciszek Kucharczak]
Litania do Wszystkich Świętych nie wymienia wszystkich świętych, zwłaszcza starotestamentalnych. A tych jest wielu. I są wspaniali. O świętych, pochodzących sprzed czasów Chrystusa, pisze Franciszek Kucharczak. „Nawet Ewangelia potwierdza niebiański status świętych starotestamentalnych. Podczas przemienienia na górze apostołowie ujrzeli jaśniejącego Jezusa i rozmawiających z Nim Mojżesza i Eliasza. Z kolei sam Chrystus przypomina saduceuszom, że Stwórca przedstawia się Mojżeszowi jako Bóg Abrahama, Bóg Izaaka i Bóg Jakuba. Puentuje, że „Bóg nie jest Bogiem umarłych, lecz żywych”. Skoro zatem patriarchowie żyją, a Bóg przyznaje się do nich, to znaczy, że są u Niego – jako święci” – podkreśla autor.
Uważajmy na rosyjską narrację [Bogumił Łoziński]
O rosyjskich działaniach dezinformacyjnych i propagandowych prowadzonych w Polsce mówi w rozmowie z Bogumiłem Łozińskim Pełnomocnik Rządu ds. Bezpieczeństwa Przestrzeni Informacyjnej RP minister Stanisław Żaryn. „W ostatnich latach widzieliśmy wyraźnie, że Rosja – bo stamtąd płynie największe zagrożenie dla Polski – zintensyfikowała różnego rodzaju metody oddziaływania na kraje i społeczeństwa, głównie na Zachodzie, aby osiągać konkretne cele polityczne. Na przykład prowadziła kampanie przed brexitem czy przed referendum niepodległościowym w Katalonii. Co najmniej od 2014 r. również Polska stanowi cel nasilonych działań Rosji o charakterze propagandowym i dezinformacyjnym, a także kampanii informacyjnych obliczonych na destabilizację naszego kraju oraz szkodzenie naszym relacjom z sojusznikami. Ostatni rok pokazał, że ten trend jeszcze bardziej się nasilił, dlatego rząd powołał osobę odpowiedzialną za monitorowanie tych zjawisk. Potrzebne jest centrum reagowania na potencjalnie niebezpieczne działania informacyjne wobec Polski, koordynujące i porządkujące dotychczasowe działania w tym obszarze” – tłumaczy Żaryn.
  1",,DODANE 03.11.2022 10:45,,,https://www.gosc.pl/doc/7921726.W-najnowszym-Gosciu-Niedzielnym-rozne-oblicza-samotnosci
Czego katolicy szukają w sieci,"Niezbędna jest ewangelizacja również w internecie. Tam są ludzie, których w większości nie ma w niedzielę w kościele.
Różaniec transmitowany w internecie na kanale ojca Szustaka tylko w październiku obejrzało prawie… 8 mln ludzi! Inne nagrania modlitwy różańcowej mają ok. 7 mln wyświetleń, a Koronka do Bożego Miłosierdzia – blisko 5 milionów. Nowenna Pompejańska na kanale Teobańkologia zyskała 900 tys. wyświetleń. Te zaskakujące dane przedstawia raport Catolico pt. „Kogo katolicy słuchają i oglądają w internecie”, opublikowany na stronie Stacji7. To pokazuje, że ludzie wierzący podchodzą do wiary poważnie i odpowiedzialnie. Że mimo pandemii koronawirusa i dyspensy od udziału we Mszy św. chcą się jednak modlić i dostrzegają wartość życia duchowego, a to napawa optymizmem. Modlitwa jest przecież ważnym probierzem wiary.
Wskazano też dziesięciu duchownych, których w ostatnim roku najczęściej słuchano na YouTubie. Ciekawe jest, że należy do nich śp. ks. Piotr Pawlukiewicz, znany duszpasterz i rekolekcjonista. Mówił prostym językiem o sprawach trudnych, w przystępny sposób przekładał prawdy wiary na praktykę codziennego życia. Dziś młodzież chętnie słucha jego kazań, co oznacza, że taki styl duszpasterstwa jest wciąż potrzebny. To może być ważna wskazówka dla duchownych.
Wśród „gwiazd” internetowych znaleźli się także księża, którzy mówią o zjawiskach nadzwyczajnych, o apokalipsie, demonach czy COVID-zie, który ma być „narzędziem szatana”. Dlaczego chcemy słuchać ostrzeżeń przed zagładą albo teorii spiskowych? Czy to świadczy o tym, że nasza wiara jest niekiedy oparta na lęku? A może czasem daleka od zdrowego rozsądku? To daje niewątpliwie do myślenia.
Zaskakuje jeszcze jeden wniosek, który wypływa z raportu: największą klikalność mają nagrania, które prowokują i krytycznie odnoszą się do Kościoła albo poszczególnych hierarchów.
Tak czy owak, ten raport świadczy jednak o tym, że człowiek naszych czasów potrzebuje sacrum, a co za tym idzie, że niezbędna jest ewangelizacja również w internecie. A może przede wszystkim w internecie? Tam przecież są ludzie, których w większości nie ma w niedzielę w kościele. •
1
OCEŃ TEN ARTYKUŁ
1 2 3 4 5",MILENA KINDZIUK,DODANE 26.11.2020 00:00,,,https://www.gosc.pl/doc/6626713.Czego-katolicy-szukaja-w-sieci
Prezentacja programu duszpasterskiego Kościoła w Polsce na rok liturgiczny 2022/2023,"Program duszpasterski wyrasta z analizy aktualnej sytuacji Kościoła, która dość powszechnie uważana jest za trudną. Coraz częściej nie wierzymy temu, co Kościół mówi i naucza. Dlatego tym bardziej musimy znać istotę Kościoła, jego zadania i cele - mówił w czwartek bp Andrzej Czaja, przewodniczący Komisji Duszpasterstwa Episkopatu Polski podczas prezentacji programu duszpasterskiego Kościoła w Polsce na rok liturgiczny 2022/2023.
Program duszpasterski pod hasłem „Wierzę w Kościół Chrystusowy”, w odróżnieniu od kilkuletnich programów z lat ubiegłych, zaplanowano na jeden rok. Wiąże się to z chęcią jak największego uwzględniania w programach duszpasterskich znaków czasu i bieżących wyzwań w Kościele. Jednoroczny program nie wyklucza oczywiście możliwości kontynuacji określonych treści w kolejnym roku. 
Bp Andrzej Czaja, przewodniczący Komisji Duszpasterstwa KEP, wyjaśnił, że program duszpasterski na rok liturgiczny 2022/2023 wyrasta z analizy aktualnej sytuacji Kościoła, która ""dość powszechnie w gronie duchownych i wiernych świeckich uważana jest za trudną, to nie ulega wątpliwości"". - W związku z tym jest jasne, że trzeba podjąć duży wysiłek ku odnowie Kościoła - dodał. 
Tradycyjnie odpowiedzialna za opracowanie tego programu Komisja Duszpasterstwa Konferencji Episkopatu Polski uznała w przygotowaniu dokumentu, że konieczne jest pobudzenie i umocnienie wiary w Kościół, tym bardziej że ta wiara jest w dość głębokim kryzysie. - Bardzo często towarzyszy nam dziś pewne niedowierzanie. Coraz częściej nie wierzymy temu, co Kościół mówi i naucza, przede wszystkim nie znamy treści wiary w Kościół. Wyznajemy tę wiarę co niedzielę w liturgii, a bardzo często nie wiemy do końca, co wyznajemy. Kiedy świat coraz bardziej nastaje na Kościół, tym bardziej trzeba nam znać istotę Kościoła, jego zadania, cele, sens - mówił bp Czaja. 
- Dlatego - podkreślił - potrzebujemy zgłębić prawdę o Kościele; tę prawdę, która jest nam przez samego Boga objawiona. Kościół stara się przekazywać tę prawdę z pokolenia na pokolenie, nadając jej też interpretację. 
Okolicznością, która jeszcze bardziej sprzyja takiemu kierunkowi programu duszpasterskiego, jest ogłoszony przez papieża Franciszka Synod o synodalności pod hasłem ""Ku Kościołowi synodalnemu: wspólnota, uczestnictwo, misja"". Zdaniem bp. Czai, jest to bardzo konkretna podpowiedź kierunku odnowy Kościoła. - Już w samym tytule mamy podpowiedź, ale trzeba najpierw dobrze zrozumieć stwierdzenie ""ku Kościołowi synodalnemu"" - mówił. Jest to wezwanie do podjęcia recepcji soborowej eklezjologii, wizja Kościoła wspólnotowego, otwartego i służebnego. 
Przewodniczący Komisji Duszpasterstwa KEP zaznaczył konieczność zmiany mentalnej, jeśli chodzi o realizację założeń programu duszpasterskiego. - Trzeba sobie uświadomić, że nie tyle do Kościoła chodzimy, ile że to my ten Kościół stanowimy. Jesteśmy Kościołem, ale nie tylko my, a raczej Duch Święty i my - powiedział. 
Program duszpasterski ma następnie przekazać i uświadomić wiernych, że mimo trudnych spraw trzeba wierzyć w Kościół i wierzyć Kościołowi. Jak wierzyć? 
Podmiotem zasadniczym w wypełnianiu tego zadania tradycyjnie będzie parafia, ale jego realizatorem mają być także rodzina i młode pokolenie, nie tylko jako adresaci, ale też aktywne podmioty oddziaływania treści duszpasterskich. 
Realizacja nowego programu duszpasterskiego rozpocznie się 27 listopada, w pierwszą niedzielę Adwentu, ale zdaniem bp. Andrzeja Czai, już teraz proboszczowie w porozumieniu z parafialnymi radami duszpasterskimi powinni się zastanowić, jak chcą ten program realizować na gruncie wyzwań i potrzeb lokalnej wspólnoty wiernych. 
Bp Czaja oraz biskup nominat Waldemar Musioł, sekretarz Komisji Duszpasterstwa, wyjaśnili też, że konstruowanie programu duszpasterskiego odbywa się we współpracy samej Komisji z dyrektorami wydziałów duszpasterskich kurii diecezjalnych, do których z kolei w trakcie roku spływają konkretne sugestie ze strony duszpasterzy różnych środowisk.
  Przewodniczący Komisji Duszpasterstwa KEP, biskup opolski Andrzej Czaja (z prawej) i sekretarz Komisji Duszpasterstwa KEP biskup nominat Waldemar Musioł
PAP/RAFAŁ GUZ
Program jest zawsze inspiracją do tego, aby jego cele realizować w konkretnych realiach Kościoła diecezjalnego.  Program duszpasterski będzie realizowany poprzez trzy ścieżki, głównie w parafiach, ale też poza tym lokalnym kontekstem. Są to przepowiadanie słowa Bożego i katecheza parafialna, zwiastowanie medialne o Kościele oraz kontynuacja dzieła synodalności rozpoczętego synodem ogłoszonym przez papieża Franciszka. 
Katecheza parafialna skierowana jest głównie do dzieci oraz rodziców dzieci przygotowujących się do sakramentów Pierwszej Komunii i bierzmowania, ale też chodzi o członków parafialnych rad duszpasterskich i ekonomicznych, którzy - choć są powołani głównie do konkretnego działania - także powinni być odpowiednio uformowani w duchu założeń programu duszpasterskiego. 
Program chce nadal wykorzystywać ewangelizacyjną wartość przekazu medialnego, który został odkryty i był z powodzeniem stosowany w czasie pandemii. Ma przy tym zarysowywać to, co dobrego dzieje się w Kościele, oraz być dodatkowym narzędziem w duszpasterskiej pracy na poziomie parafialnym. 
- Twórcza wymiana myśli, dyskusja, wzajemne słuchanie i wzajemne snucie marzeń o Kościele - to podstawa trzeciej ścieżki realizacji programu duszpasterskiego, która ma polegać na kontynuowaniu dzieła synodalnego - mówił biskup nominat Waldemar Musioł. Wspomniał, że są zarzuty, iż niewiele osób wzięło udział w diecezjalnym etapie synodalnym, ale papież Franciszek zaprosił nas na tym etapie do ćwiczeń z synodalności, abyśmy się uczyli na nowo wzajemnego słuchania, wymiany myśli, a w konsekwencji także podejmowania współodpowiedzialności za Kościół. Podstawowym gremium synodalnym są parafialne rady duszpasterskie i ekonomiczne. Trzeba je zaprosić do formacji w oparciu o katechezę i w ten sposób lepiej przygotować do wypełniania zadań synodalności. 
Podobnie natomiast jak w latach ubiegłych program zaproponowany został w formie pięciu zeszytów, skierowanych przede wszystkim do duszpasterzy. 
Zeszyt teologiczno-pastoralny wyjaśnia koncepcję programu, w nawiązaniu m.in. do nauczania papieża Franciszka oraz takich wydarzeń z życia Kościoła, jak rozpoczęty w ubiegłym roku Synod o synodalności. 
Zeszyt liturgiczny zawiera konspekty nabożeństw, adoracji, modlitewnych czuwań oraz teksty komentarzy liturgicznych, które zostały przypisane do rozmaitych wydarzeń roku liturgicznego. 
Zeszyt homiletyczny zawiera z kolei materiały, które mogą być pomocą dla kaznodziejów na poszczególne niedziele oraz uroczystości roku liturgicznego. 
Zeszyt katechetyczny to propozycje katechez, które mogą być prowadzone w ramach parafialnego duszpasterstwa - dla członków parafialnych rad duszpasterskich, dla rodziców kandydatów do bierzmowania oraz dla dorosłych. 
Jest też zeszyt maryjny, w którym można znaleźć szkice homilii na maryjne uroczystości i święta czy propozycje konferencji do wykorzystania w różnych grupach apostolskich, zwłaszcza maryjnych. Zamieszczone na końcu każdej konferencji pytania mogą być pomocne w spotkaniach o charakterze synodalnym. Zeszyt zawiera też rozważania różańcowe oraz rozważanie Drogi Krzyżowej. 
Program ma jednak docierać nie tylko do duszpasterzy, ale też bezpośrednio do wiernych - drogą elektroniczną. Szczególny nacisk położono na przekaz skierowany do osób młodych i rodzin. Duszpasterstwo rodzin archidiecezji katowickiej przygotowało w tym celu konkretne materiały. Każda rodzina będzie mogła z internetu ściągnąć w poszczególne niedziele materiał pomagający w rozmowie na temat tego, czym jest Kościół. Będzie to fragment z nauczania Kościoła, refleksja biblijna i zadania dla rodziny, w jaki sposób o tym rozmawiać. Poszczególne diecezje oraz parafie będą te materiały zamieszczać na swoich stronach internetowych, tak by mogły one trafić do każdej rodziny. 
Dr Ewa Porada, diecezjalna doradczyni życia rodzinnego archidiecezji katowickiej, koordynatorka prac zespołu nad projektem „Materiały dla rodzin” w ramach programu duszpasterskiego, wskazała, że zwrócenie się w programie ku rodzinie to odpowiedź na postulaty samych świeckich członków rodzin, którzy nie chcą być tylko ""klientami Kościoła, nie chcą tylko odbierać nauczania, które jest im głoszone, ale chcą być aktywnym i żywym podmiotem w Kościele"". 
Dlatego materiały stworzone na potrzeby programu duszpasterskiego mają pokazać rodzinom i małżonkom ich miejsce w Kościele, tak aby mogli odkryć swoje powołanie i charyzmaty, jakie otrzymali w Kościele, i dzięki nim pełnić w sposób bardziej świadomy określoną funkcję w Kościele. Materiały są już dostępne na stronach Krajowego Ośrodka Duszpasterstwa Rodzin (www.kodr.pl), ale ich autorzy chcą, aby były dostępne na wszystkich stronach parafialnych w Polsce. 
Świeccy są w tym kontekście powołani do przekazywania wiary w swoich środowiskach, do których być może już nie dotrą sami duszpasterze: w pracy, w miejscu zamieszkania, w dalszych rodzinach. To także nowe zadania, jak choćby to, aby wspierać dzieci w relacji z rówieśnikami szkolnymi, którzy pochodzą z rodzin już nie zawsze wierzących. 
- Nie możemy od tego zadania jako świeccy umywać rąk, musimy je podejmować, bo za Kościół jesteśmy odpowiedzialni wszyscy, nie tylko kapłani i biskupi - podkreśliła Ewa Porada. 
Wyzwaniem programu duszpasterskiego jest ponadto budzenie wiary wśród ludzi młodych. Ks. dr Łukasz Nycz, wicedyrektor Biura Fundacji „Dzieło Nowego Tysiąclecia” ds. formacji stypendystów, poinformował, że trzeba w tym celu lepiej wykorzystywać naturę mediów społecznościowych, w których młodzi są obecni i które wykorzystują lepiej niż inni. Oni sami też formułują taki postulat, potrzebują bowiem przestrzeni medialnej sobie znanej, a jednocześnie gwarantującej możliwość pogłębiania wiary, poznawania Kościoła i rozmowy o nim oraz poszukiwania odpowiedzi na nurtujące ich pytania. 
Komisja Duszpasterstwa dowiedziała się za pośrednictwem młodych stypendystów FDNT, że materiały programu duszpasterskiego powinny być dostępne także właśnie w mediach społecznościowych za pośrednictwem konkretnego profilu. Pokazywałby on główne założenia tego programu oraz tłumaczył podstawowe prawdy dotyczące Kościoła i wartości bycia w nim. - Młodzież chce przede wszystkim zobaczyć świadków, którzy będą dla nich inspiracją i którzy odnajdują w Kościele swój sens. Z jednej strony może umocnić tych, którzy w Kościele są, a z drugiej pomoże dotrzeć do tych, którzy wobec Kościoła się dystansują - powiedział ks. Nycz.
1",,DODANE 03.11.2022 12:57,KAI,"TAGI:
program duszpasterski",https://www.gosc.pl/doc/7921818.Prezentacja-programu-duszpasterskiego-Kosciola-w-Polsce-na-rok
Papież Franciszek w Kazachstanie przywraca nadzieję pokoju,"Po trudnym czasie pandemii, zeszłorocznych zamieszek oraz obecnie trwającej wojny, wizyta Papieża Franciszka w Kazachstanie jest bardzo wyczekiwana. Ojciec Święty, jako głowa Kościoła katolickiego, przynosi nadzieję pokoju i orędzie jedności opartej na wzajemnym szacunku wyznawców różnych religii - mówi w rozmowie z PolskiFR pracująca w Kazachstanie elżbietanka s. Zyta Guz. Wizyta Ojca Świętego w Kazachstanie potrwa do 15 września. Jest to 38. podróż zagraniczna papieża Franciszka. 
Jak podkreśla polska elżbietanka s. Zyta Guz w kraju, który zamieszkuje 130 narodowości, zwierzchnik Kościoła katolickiego cieszy się powszechnym szacunkiem. Wciąż żywa w pamięci Kazachów jest pielgrzymka św. Jana Pawła II, która miała miejsce w 2001 r., a której owocem jest rozpoczynający się dziś, 14 września, VII Kongres Religii Światowych i Tradycyjnych. W wygłoszonej wówczas homilii Ojciec Święty wezwał Kazachstan, by „stał się mostem między kontynentami, krajami, religiami i kulturami”. Słowa te były inspiracją, którą podjął ówczesny prezydent Nursułtan Nazarbajew organizując w stolicy państwa w 2003 r. pierwszy Kongres Religii Światowych i Tradycyjnych, który stał się przestrzenią dialogu międzyreligijnego.
Przeczytaj:  Papież: potrzebujemy religii, aby odpowiedzieć na pragnienie pokoju
Wspominając to wydarzenie s. Guz podkreśla niezwykłe miejsce, jakie spotkanie to oraz osoba św. Jana Pawła II, zajęły w historii współczesnego Kazachstanu. „W zeszłym roku Kościół w Kazachstanie przeżywał 20. rocznicę wizyty św. Jana Pawła II. W miejscach, które Ojciec Święty odwiedził i w których się modlił, zorganizowano niezwykłe obchody rocznicowe w celu uczczenia tego wydarzenia. Widać było wielki szacunek władz do Jana Pawła II. Dziś też jest to widoczne. Wszyscy czekają z wielką nadzieją na spotkanie z Papieżem Franciszkiem” – podkreśla siostra Guz. 
Elżbietanka s. Zyta Guz w Administraturze Apostolskiej w Atyrau pracuje od 2008 r. Choć początkowo miała jechać do Afganistanu, ze względu na potrzebę, która się pojawiła trafiła Atyrau leżącego w zachodnim Kazachstanie. Jak podkreśla siostra Guz pierwszą rzeczą, która najbardziej ją zaskoczyła był pustka w kościele oraz to, że nikt na nią nie czekał. Z czasem zaczęli pojawiać się ludzie, bardziej z ciekawości niż ze względu na wiarę. 
„Na początku na ulicy ludzie mylili nas z muzułmankami. Zaczepiali nas, byli ciekawi, kim jesteśmy. Z czasem zaczęli przychodzić na przykościelny plac zabaw, zaczęli przyprowadzać dzieci do świetlicy na prowadzone przez nas zajęcia plastyczne. Zaczęliśmy poznawać rodziców, którzy opowiadali nam swoje historie. Na przestrzeni tych 15 lat, kościół zaczął się zapełniać. Dzieci, które wtedy przychodziły grać w piłkę, dziś się pobierają i chrzczą swoje dzieci. Z naszej parafii są również dwa powołania kapłańskie. Jeden z chłopców, Sasza, marianin, za kilka dni w Karagandzie przyjmie święcenia kapłańskie” – opowiada elżbietanka. 
Pytana o to, jak to się stało, że do Kościoła zaczęli przychodzić ludzie, podkreśla, że „w takiej zwykłej codzienności najważniejsze jest to, żeby być, być blisko tych, którzy szukają pomocy. Jeżeli troszczymy się o innych, to z czasem otwieramy się na siebie i zaczynamy sobie ufać. Chcemy, by inni w naszej postawie otwartości zobaczyli, że Kościół otwarty jest dla wszystkich” – wyjaśnia.
Na co dzień siostry elżbietanki prowadzą przy kościele katechizację dzieci, młodzieży i dorosłych, uczą grać na gitarze, prowadzą zajęcia kulinarne i plastyczne, a także organizują wyjazdy wakacyjne. Najbardziej jednak w ich charyzmat wpisana jest pomoc ubogim. „Pomagamy wszystkim. Tym, którzy żyją na ulicy, osobom starszym i samotnym. Chodzimy tam, gdzie nikt nie chce iść. Czasem pozwolić drugiemu się wykąpać, dać mu czyste rzeczy, jedzenie, a przede wszystkim wysłuchać, to tak jakby przywrócić mu godność. Zobaczyć w nim człowieka” – podkreśliła s. Żyta Guz. 
„Jest nam trudno pomagać, często brakuje środków, nigdy ich nie jest za dużo. Ludzie przychodzą z całego miasta mówiąc, że ktoś im powiedział, że tu, niedaleko Szpitala Dziecięcego, w Awangardzie, na pewno otrzymają pomoc. Niekiedy wystarczy rozmowa, modlitwa, wsparcie. Czasem szukamy pomocy gdzieś dalej. Dzielimy się tym, co mamy” – opowiada elżbietanka. 
Mówiąc o Kazachstanie s. Guz podkreśla, że choć przyjechała tu wraz ze współsiostrami nawracać innych, stało się coś odwrotnego. „ To Kazachstan nas nawraca. Przyjeżdżamy ewangelizować, a tak naprawdę sami jesteśmy ewangelizowani. Tu zmienia się nasze serce. Ta obecność mnie zmieniła. Żyć Ewangelią, być dla drugich, tak niewiele potrzeba” – dodaje s. Zyta Guz. 
Siostry Elżbietanki wraz z grupą parafian wezmą udział w dwudniowym spotkaniu z Papieżem Franciszkiem w stolicy Kazachstanu w Nur-Sultanie. Dzisiaj, 14 września Ojciec Święty będzie przewodniczył uroczystej Mszy Świętej, podczas której zawierzy Kościół w Kazachstanie i całej Azji Centralnej Matce Bożej oraz poświęci ikonę Matki Wielkiego Stepu. Na jutro w katedrze Matki Bożej Nieustającej Pomocy zaplanowane zostało spotkanie z duchowieństwem, siostrami zakonnymi i przedstawicielami wiernych świeckich.
1",POLSKIFR.FR,DODANE 14.09.2022 09:30,,,https://www.gosc.pl/doc/7827011.Papiez-Franciszek-w-Kazachstanie-przywraca-nadzieje-pokoju
Komisja liturgiczna Episkopatu: Komunia na rękę nie jest profanacją!,"„Nie można zarzucać profanowania Eucharystii osobom pragnącym z różnych powodów przyjąć z wiarą i czcią Komunię Świętą do rąk, zwłaszcza w okresie pandemii” – podkreśla Komisja ds. Kultu Bożego i Dyscypliny Sakramentów KEP.
W komunikacie wydanym w związku z zapytaniem o publiczne inicjatywy krytyczne wobec Komunii świętej na rękę, Komisja Kultu Bożego i Dyscypliny Sakramentów przypomina, że chociaż główną formą przyjmowania Komunii w Polsce jest Komunia do ust, to jednak „nie oznacza to, że inne zatwierdzone przez Kościół formy miałyby być same z siebie niegodne, niewłaściwe, złe lub grzeszne”.
Komisja uznaje za niesprawiedliwe sugerowanie, jakoby osoby przyjmujące Komunię na rękę automatycznie nie miały szacunku wobec Najświętszego Sakramentu.
Przypomniano także w komunikacie Komisji, że prawo oceniania i zmieniania praktyki liturgicznej należy do Stolicy Apostolskiej i dopóki ona uznaje Komunię na rękę za godziwy sposób udzielania wiernym Ciała Pańskiego, nikt nie powinien tego sposobu negować. Kto zaś to czyni, wprowadza nieład i podział w rodzinie Kościoła.
Pełna treść komunikatu:
Warszawa, 3 października 2020 r.
Komunikat Komisji ds. Kultu Bożego i Dyscypliny Sakramentów KEP
W związku z zapytaniem o publiczne inicjatywy krytyczne wobec Komunii świętej na rękę, przypominamy, że chociaż główną formą przyjmowania Komunii w Polsce jest Komunia do ust (Wskazania KEP z 2005 r. nr 40), to jednak nie oznacza to, że inne zatwierdzone przez Kościół formy miałyby być same z siebie niegodne, niewłaściwe, złe lub grzeszne, jeśli spełnia się warunki stawiane w tej kwestii przez prawo liturgiczne.
  Niewłaściwe i krzywdzące wiernych jest twierdzenie, że przyjmowanie Komunii świętej na rękę, jest brakiem szacunku wobec Najświętszego Sakramentu. Podobnie niesprawiedliwe jest ukazywanie osób przyjmujących Komunię świętej na rękę jako tych, którzy „winni są Ciała i Krwi Pańskiej"", z założeniem, że czynią to bez uszanowania, którego domaga się św. Paweł w 1 Liście do Koryntian. Co prawda Sobór Trydencki używa tego fragmentu na przypomnienie o godnym i pełnym czci przyjmowaniu Ciała Pańskiego, ale nadaje mu również wymiar duchowy, ukazując że niegodnym jest przyjmowanie Komunii w grzechu (Dekr. o Euch., sesja 13: 1/A, r. 7). Dodajmy, że słowo „niegodne” oznacza to, czego się nie godzi czynić, a tymczasem Kościół w swoim prawie uznaje za „godny” zarówno jeden, jak i drugi sposób przyjmowania Komunii. Potępiając jeden z godziwych sposobów przyjmowania Komunii świętej, wprowadza się nieład i podział w rodzinie Kościoła.
Nie można też stwierdzić, iż Komunia święta na rękę jest sama z siebie profanacją. W ten sposób zarzucałoby się Stolicy Apostolskiej, która dopuszcza Komunię na rękę, że akceptuje profanację (por. Mszał Rzymski, OWMR 161, rzymska instrukcja Redemptionis Sacramentum nr 92). Tymczasem faktyczna profanacja Eucharystii to czyn ""mający znamiona dobrowolnej i poważnej pogardy okazywanej świętym postaciom"" (instr. Redemptionis Sacramentum 107, por. KPK kan. 1367). Nie można więc zarzucać profanowania Eucharystii osobom, które z różnych powodów pragną przyjąć z wiarą i czcią Komunię świętą na rękę, zwłaszcza w okresie pandemii,.
Przypominamy także wszystkim szafarzom Komunii, zwyczajnym i nadzwyczajnym, że są oni zobowiązani do przestrzegania prawa liturgicznego, które stanowi, że kiedy nie ma niebezpieczeństwa profanacji, nie można ani zmuszać, ani zabraniać Komunii w jednej czy drugiej formie (por. Redempt. Sacr. nr 12). Szafarze nie mogą twierdzić, że samo udzielenie Komunii na rękę stanowi niebezpieczeństwo profanacji, jeśli wierny z wiarą i szacunkiem prosi o tę formę Komunii. Prawo oceniania i zmieniania praktyki liturgicznej należy do Stolicy Apostolskiej i dopóki ona uznaje Komunię na rękę za godziwy sposób udzielania wiernym Ciała Pańskiego, nikt nie powinien tego sposobu potępiać. Kto zaś to czyni, wprowadza nieład i podział w rodzinie Kościoła. Może się natomiast zdarzyć, że w okresach nadzwyczajnych, jak np. trwająca epidemia, biskupi na swoim terenie tymczasowo zawężą obowiązujące prawo (por. List kard. Saraha z 3 września br.), czemu należy być zawsze posłusznym, aby zachować w Kościele pokój, o który modlimy się we Mszy przed samą Komunią.
Niech szafarze udzielający Komunii na rękę poczuwają się do szczególnie wielkiej dbałości o cześć wobec Najśw. Sakramentu, zwracając uwagę na to, aby przy Komunii nie dopuścić do gubienia okruszyn Hostii. W tym celu powinni dbać o jakość stosowanych do Mszy hostii, z wielką uwagą dbając o to, aby się nie kruszyły i nie pozostawiały na dłoniach wiernych okruszyn. Warto też przypomnieć za Mszałem, że ""ilekroć przylgnie do palców jakaś cząstka Hostii, zwłaszcza po łamaniu Chleba i Komunii wiernych, kapłan powinien otrzeć palce nad pateną, a jeśli to konieczne, obmyć je. Ma również zebrać cząstki znajdujące się poza pateną."" (OWMR 278). Kongregacja ds. Nauki Wiary w 1972 r. wyjaśniła, że ""zasadniczo otarcie palców nad pateną powinno wystarczyć. Ale mogą się zdarzyć i takie przypadki, w których konieczna jest ablucja palców, jeśli np. wyraźnie widoczne partykuły pozostaną przyklejone do palców z powodu pocenia się."" (dekl. De fragmentis eucharisticis). Jeśli kapłani są zobowiązani do sprawdzenia, czy na dłoniach nie pozostały okruszyny Hostii (OWMR 278), podobnie powinni postępować wierni. Dlatego ci, którzy z uzasadnionych powodów proszą o Komunię na rękę, zaraz po spożyciu Ciała Pańskiego powinni uważnie obejrzeć dłonie oraz zebrać i spożyć ze czcią każdą widoczną okruszynę, która mogła oderwać się od Hostii.
Bp Adam Bałabuch
Przewodniczący Komisji ds. Kultu Bożego i Dyscypliny Sakramentów
Konferencji Episkopatu Polski
1",,DODANE 03.10.2020 19:44,KAI,,https://www.gosc.pl/doc/6555671.Komisja-liturgiczna-Episkopatu-Komunia-na-reke-nie-jest
Na naszych oczach wykrwawia się Kościół w Libanie,"Ten wybuch z potężną siłą przelał czarę goryczy, która przez ostatnie miesiące zdołała wypełnić się po brzegi bólem, bezradnością, poczuciem krzywdy i poniżenia. Dziś oczy całego świata zwrócone są na Bejrut w olbrzymiej części zdewastowany potężną eksplozją, która wczoraj, późnym popołudniem, wstrząsnęła dzielnicą portową tego miasta. Jest nadzieja, że te same oczy otworzą się przy okazji na inny, nie mniej poważny dramat, który od wielu miesięcy rozgrywa się w ziemi św. Szarbela.
Późne wtorkowe popołudnie. Kameralne spotkanie ze znajomymi. Siedzimy i rozmawiamy o wakacjach, urlopie, planach na najbliższe miesiące. Nagle w tle słyszę charakterystyczne dźwięki komunikatorów w telefonie. Pierwszy, drugi, piąty, dziesiąty. Już wiem, że coś się dzieje. Po pewnym czasie sprawdzam spływające do mnie wiadomości. Z niedowierzaniem widzę zdjęcia i fragmenty nagrań pokazujących skalę zniszczeń w Bejrucie. Trochę uspokaja mnie fakt, że przesyłają je moi libańscy przyjaciele. Dzięki Bogu – to znaczy, że żyją. A co z ich rodzinami? Jedna po drugiej nagrywam wiadomości głosowe i wysyłam – to bardzo popularny sposób komunikacji w Libanie (tam wszyscy kontaktują się w taki sposób). Po chwili otrzymuję odpowiedzi i wtedy skala tej niewyobrażalnej tragedii staje się dla mnie jasna. Towarzyszy mi jedna myśl: Boże, jak wiele ciosów spada na ten kraj? Ile jeszcze zdołają udźwignąć żyjący tam chrześcijanie?
Tragedia w Bejrucie to oczywiście dramat wszystkich Libańczyków. Ja jednak chcę opowiedzieć o niej z perspektywy tych, którzy są mojemu sercu szczególnie drodzy – katolików, maronitów. Ci od wieków najbardziej wierni Rzymowi chrześcijanie na Bliskim Wschodzie stanowią w Libanie około trzydzieści procent społeczeństwa, nie licząc przebywających w tym kraju uchodźców, których liczby chyba nikt nie jest w stanie dokładnie wskazać. Członkiem Kościoła maronickiego był św. Szarbel i właśnie głównie za jego przyczyną my, Polacy, wiemy dziś nieco więcej o maronitach. Wciąż jednak zbyt mało, żeby zdać sobie sprawę z tego, jak istotną rolę odgrywają oni nie tylko w Libanie, ale także na całym Bliskim Wschodzie. Ta ponad milionowa społeczność jest stosunkowo silna i dobrze zorganizowana – ma swoją reprezentację w libańskim parlamencie według ściśle ustalonego i przestrzeganego parytetu. Maronitą jest prezydent Libanu i zwierzchnik sił zbrojnych, co pokazuje, że maronici to licząca się część wielowyznaniowego społeczeństwa Libanu, w którym w chwili obecnej większość stanowią muzułmanie. Pobratymcy św. Szarbela to dziś prawdopodobnie najsilniejsza społeczność chrześcijańska na Bliskim Wschodzie, a oni sami uważają się za ostatnią tak liczną grupę katolików w tamtym regionie; są przekonani, że jeśli znikną, chrześcijanie nieodwołalnie utracą Ziemię Świętą. I trudno nie przyznać im racji.
Dokładnie dzień wcześniej, przed eksplozją w Bejrucie, kontaktowałem się z moimi maronickimi przyjaciółmi z Rodziny Świętego Szarbela w Libanie. Czynię to regularnie, prosząc zawsze o najświeższe wiadomości. Od kilku miesięcy brzmią one coraz bardziej niepokojąco. Liban dzień po dniu pogrąża się w kryzysie politycznym i gospodarczym. Gdy ostatni raz byłem tam we wrześniu ubiegłego roku, jednego dolara można było wymienić po sztywnym kursie na 1,5 tys. funtów libańskich. Liban tętnił wówczas życiem, choć jego mieszkańcy mówili o trudnej sytuacji ekonomicznej, rosnącym bezrobociu, skorumpowanej klasie politycznej i destrukcyjnych dla rozwoju tego kraju wpływach Hezbollahu, który podsyca konflikt z Izraelem i utrzymuje Liban w irańskiej strefie wpływów. Wszyscy wieszczyli nadejście poważnego kryzysu. I rzeczywiście – kryzys nadszedł. Gwałtowny wzrost napięcia na linii Waszyngton – Teheran, który miał miejsce na przełomie roku, i kolejne nakładane na Iran sankcje, nasilił cały szereg negatywnych procesów w Libańskiej gospodarce. Wzrost cen i rosnące bezrobocie, stopniowy odpływ zagranicznego kapitału, a wreszcie projekty nowych podatków, które zamierzał nałożyć skorumpowany rząd, wywołały masowe protesty społeczne. Dymisja rządu i powołanie nowego niewiele zmieniły, a pandemia koronawirusa okazała się gwoździem do trumny. W efekcie zatarty silnik libańskiej gospodarki definitywnie odmówił posłuszeństwa. Libańska waluta zaczęła gwałtownie tracić na wartości – dziś za jednego dolara trzeba już zapłacić nawet 8–9 tys. funtów. Tak gwałtowne zubożenie społeczne przełożyło się oczywiście na rosnącą biedę i masową utratę miejsc pracy. Dziś, według moich przyjaciół, w Libanie pracy nie ma nawet osiemdziesiąt procent jego mieszkańców. Efekt? Ludzie zaczynają głodować, reglamentowane są dostawy paliwa i prądu, coraz trudniej dostać podstawowe produkty żywnościowe; w nocy Liban zaczyna pogrążać się w ciemnościach. Rosnące wpływy Hezbollahu spowodowały, że sankcje nałożone na Iran są dziś w niemal identycznym stopniu odczuwalne w ziemi św. Szarbela. Najgorsze jednak jest to, że rozpoczyna się masowy exodus młodych Libańczyków. Tracąc nadzieję na jakąkolwiek lepszą przyszłość, pierwsi młodzi absolwenci libańskich uniwersytetów zaczynają opuszczać kraj. Za nimi pójdą następni. W wypadku maronitów to śmiertelne zagrożenie dla ich dalszej egzystencji – prawdziwe wykrwawianie się tamtejszego Kościoła. Nie trudno sobie wyobrazić, co stanie się z maronitami w Libanie, gdy ta tendencja nie zostanie przerwana; co stanie się z chrześcijaństwem na Bliskim Wschodzie. Moi libańscy przyjaciele proszą: Pomóżcie nam zatrzymać naszych młodych w kraju. W rzeczywistości wsparcie – także finansowe – którego potrzebują libańscy chrześcijanie, powinno być obliczone właśnie na to: aby pomóc im tam, w ich kraju, przetrwać czas kryzysu; aby mogli pozostać w Libanie. Gdy zbieram najnowsze wieści o tym, co dzieje się obecnie w Bejrucie – niezależnie od całego dramatyzmu aktualnej sytuacji – mam nadzieję, że oczy świata przebiją się przez kurz unoszący się nad ruinami i zauważą także ów szerszy kontekst całej sytuacji; że dostrzegą go przynajmniej oczy chrześcijan.
Wczoraj, krótko po eksplozji, mnisi z Zakonu Libańskich Maronitów ogłosili, że oddają do dyspozycji poszkodowanych część swoich klasztorów. Maronicka Fundacja Misyjna w Polsce, z którą współpracuje Rodzina Świętego Szarbela, uruchomiła specjalny numer konta. Można na nie wpłacać dowolnej wielkości darowizny. Trafią one bezpośrednio do rąk maronickich zakonników i przeznaczone zostaną na pomoc ofiarom tragedii. To pierwszy krok. Za nim, w niedalekiej przyszłości, pójdą także kolejne. Chrześcijanie w Libanie potrzebują długoterminowego wsparcia – nie tylko finansowego. Obecnie już nawet siedemdziesiąt pięć dolarów wystarczy, aby pomóc przetrwać przez miesiąc statystycznej chrześcijańskiej rodzinie w Libanie. Nie mniej ważne są jednak modlitwa i wsparcie moralne zrodzone ze świadomości, że przyszłość libańskich maronitów to nasza wspólna sprawa. Ich święta ziemia już dawno otwarła dla nas swe duchowe skarby. Najwyższy czas otworzyć serce dla Libanu.    
„Nadzieja dla Libanu”
Rachunek bankowy w PLN dla darowizn:
PL 05 1090 2398 0000 0001 4374 0300
Maronicka Fundacja Misyjna
ul. św. Józefa 1/3, furta klasztorna
51-329 Wrocław
email: biuro@maronici.pl
BIC/SWIFT: WBKPPLPP
1
OCEŃ TEN ARTYKUŁ
1 2 3 4 5",ALEKSANDER BAŃKA,DODANE 05.08.2020 17:20,,,https://www.gosc.pl/doc/6443014.Na-naszych-oczach-wykrwawia-sie-Kosciol-w-Libanie
Komisja Nauki Wiary KEP: Szkodliwe jest generowanie lęku i dawanie naiwnych „recept” w czasie epidemii,"Szkodliwe jest propagowanie fałszywej historiozofii, powoływanie się na prywatne pseudoobjawienia i sny, nonszalancka, wyrwana z kontekstu egzegeza biblijna, ignorowanie, marginalizowanie lub nawet otwarte kwestionowanie współczesnego nauczania Kościoła. Ze słuszną krytyką spotyka się nierozróżnianie porządku natury i łaski, wymiaru duchowego i materialnego, prowadzące do lekceważenia zasad bezpieczeństwa podczas liturgii – czytamy w „Nocie Komisji Nauki Wiary Konferencji Episkopatu Polski w związku z pandemią koronawirusa”, podpisanej przez jej przewodniczącego abp. Stanisława Budzika.
Komisja Episkopatu przestrzega przed samozwańczymi prorokami, którzy w tym czasie podają proste i naiwne „recepty”. „Oprócz rozmaitych przejawów strachu, będącego spontaniczną reakcją ludzi na dostrzegane niebezpieczeństwa, pojawia się także negatywne zjawisko sztucznego wywoływania lęku generowane przez współczesnych proroków pesymizmu, apokaliptycznego końca świata i rzekomej „godziny działania karzącego Boga”. Głównym błędem owych samozwańczych proroków jest nieprawomocne i zarazem sugestywne wypowiadanie się w imieniu Boga, promowanie prostych i naiwnych „recept” na zmianę sytuacji, błędne pojmowanie Opatrzności Bożej jako mechanicznej i natychmiastowej interwencji Bożej na zawołanie człowieka. Rodzi się tu niebezpieczeństwo manipulowania Bogiem, wystawiania Go na próbę, a w konsekwencji niedopuszczalnego rozliczania Boga. Człowiek nie może stać się zuchwałym sędzią oskarżającym Boga. Na tej złudnej drodze nigdy nie znajdzie satysfakcjonującej odpowiedzi na pytanie o sens cierpienia” – czytamy w nocie.
Komisja Nauki Wiary podkreśla: „Niedopuszczalne jest magiczne traktowanie sakramentów i sakramentaliów, promowanie wizji Kościoła jako bezpiecznej arki, przeznaczonej wyłącznie dla świętych i sprawiedliwych. Pojawia się niekiedy ukryta pochwała indywidualizmu i egoizmu, wyrażająca się w poszukiwaniu ratunku wyłącznie dla siebie i swoich bliskich, czy współwyznawców, którzy dzięki realizacji proponowanych akcji zostaną zachowani od nieszczęścia”.
Abp Stanisław Budzik podkreśla we wspomnianym dokumencie rolę Kościoła jako „sakramentu nadziei”. „W tym trudnym czasie Kościół ma zadanie być „sakramentem nadziei”. Kościół nowo odkrywa swoją misję, którą jest głoszenie Chrystusa jako źródła nadziei, pociechy i umocnienia. Będąc sakramentem nadziei w świecie dotkniętym cierpieniem i zwątpieniem, Kościół rozpoznaje swoją odpowiedzialność za stan nadziei w ludzkich sercach i za wiarę w przezwyciężenie groźby destrukcyjnej rozpaczy. Wspólnota Kościoła jest wezwana, aby szczególnie w sytuacji zagrożenia okazywać swoje macierzyńskie i miłosierne oblicze, zatroskane o umocnienie nadziei w sercach ludzi zmagających się ze światową pandemią” – czytamy w nocie.
Komisja Episkopatu odnosi się także do kwestii sakramentalnej i miłości bliźniego, która wyraża się przez konkretną pomoc. „Konieczne dla walki z epidemią ograniczenia swobody przemieszczania się i gromadzenia są szczególnie bolesne dla wiernych, pozbawionych bezpośredniego dostępu do Eucharystii i sakramentów Kościoła. Możemy jednak łączyć się duchowo z Chrystusem Eucharystycznym za pośrednictwem transmisji telewizyjnych, radiowych oraz internetowych. Możemy ten trudny czas wykorzystać do odnowienia praktyki modlitwy domowej i rodzinnej, do konkretnych uczynków miłosierdzia, zwłaszcza wobec osób starszych i samotnych, szczególnie zagrożonych epidemią. Codzienna modlitwa różańcowa może stać się dla nas szkołą głębokiej wiary połączonej z ofiarną służbą bliźniemu na wzór Maryi, Wspomożycielki Wiernych” – czytamy w „Nocie Komisji Nauki Wiary Konferencji Episkopatu Polski w związku z pandemią koronawirusa”.
Na następnej stronie pełna treść dokumentu.
1 2",,DODANE 01.04.2020 13:04,BP KEP,,https://www.gosc.pl/doc/6239079.Komisja-Nauki-Wiary-KEP-Szkodliwe-jest-generowanie-leku-i
Rzymski siepacz w naszej głowie,"Gdzie dziś jesteśmy? Dokąd doprowadził nas czas pandemii? W jakim miejscu znalazł się Kościół w Polsce? Patrząc z perspektywy społecznej, wyraźnie wyczuwalne staje się napięcie, narastająca frustracja i zmęczenie. Ludzie mają dość, a przecież to wcale nie koniec i najbliższa perspektywa wcale nie rysuje się świetlanie. A jednak wciąż uparcie twierdzę, że obecny czas to nie przekleństwo, lecz błogosławieństwo, a raczej, że stanie się dla nas tym, czym sami go uczynimy.
Oprócz wszystkich innych zawirowań kryzys spowodowany przez koronawirusa z pewnością przełoży się na turbulencje ekonomiczne, które z kolei w mniejszym lub większym stopniu dotkną każdego z nas. Już zresztą dotykają. Przyszłość dla wielu rysuje się więc ponuro i generuje lęk, szczególnie u tych, którzy obawiają się o funkcjonowanie swoich firm lub o utratę pracy. Jeśli dodać do tego przymus ciągłego przebywania w domu, często z małymi dziećmi, które roznosi energia, ograniczenia w poruszaniu się, utrudnienia w zakupach, zamknięte place zabaw, parki, zakaz wstępu do lasu i ryzyko mandatu nawet za głupie samotne bieganie, nie dziwi już fakt, że w sercach i umysłach ludzi coraz bardziej wrze.
Szczególny czas przeżywa również Kościół w Polsce. Tegoroczny Wielki Post dzień po dniu, jak nigdy dotąd, odzierał nas ze wszystkiego, wrzucając wielu w odmęty smutku, opuszczenia i bezradności. Wraz z informacjami o kolejnych zarażeniach, zgonach i ograniczeniach traciliśmy to, co do tej pory, dla niemałej części z nas, było fundamentem stabilności. Runęły bezpieczne punkty oparcia. Pandemia obnażyła nie tylko faktyczny poziom naszego ubranego w czarnowidztwo i pseudoapokaliptyczne wizje lęku, nieumiejętność spokojnego zaufania Bożej Opatrzności, braki w teologicznym wykształceniu i doktrynalną samowolę - zwłaszcza tę, która subiektywne duchowe intuicje i religijne ""widzi mi się"" przedkłada ponad wartość pokornego posłuszeństwa.
Pandemia pokazała również, jak bardzo nie radzimy sobie, gdy okoliczności wyrywają nas z naszej strefy komfortu, jakakolwiek by ona nie była – ekonomiczna, zdrowotna, duchowa. Na szybko zaczęliśmy więc poszukiwać winnych wokół siebie, a ponieważ wirus to zbyt enigmatyczny przeciwnik, lepiej było nadać mu bardziej zrozumiałe oblicze: diabła, masonów, prymasa, prezesa czy kichającego sąsiada spod piątki. W konsekwencji siła przeżywania religijnego żalu wyniosła nas w obszary nieomal mistyczne, ale sposób jego uzewnętrzniania zatarł różnicę między chrześcijaninem a poganinem.
Na efekty nie trzeba było długo czekać. Staliśmy się specjalistami od teologii, polityki, medycyny, gospodarki i ogólnoświatowych spisków, a łatwość formułowania opinii zastąpiła nam zdrowy rozsądek. Rozpoczęliśmy więc chocholi taniec w rytm upiornych taktów koronawirusa, zupełnie bez kontaktu z faktem, że z ofiar weszliśmy w rolę jego wspólników w szerzeniu zamętu, bezładu i ludzkiej krzywdy. Co więcej, te wszystkie nasze katolickie i ogólnoludzkie frustracje, choć gdy zostają uzewnętrznione, przynoszą chwilową ulgę, w rzeczywistości robią nas w konia; odbierają nam bowiem to, co najistotniejsze - okradają nas z czasu łaski.
Rodzą się we mnie pytania: „Ile żalu już wykrzyczałeś? Ile złości, agresji wywaliłeś już z siebie w internet, w społecznościowe media, w komunikatory wszelkiego typu i maści? Ilu ludzi obraziłeś? Zdiagnozowałeś już patologię władzy, policji, rządzących i aspirujących do władzy? A może skupiłeś się na domniemanym tchórzostwie biskupów i gorszącej uległości księży, co ci Boga odbierają? Jeśli tak, to może już najwyższy czas wyhamować i zastanowić się, czy aby nie przeszarżowałeś? Czy na pewno ten wirus to samo przekleństwo? A może błogosławieństwo?"". Może właśnie posługuje się nim Bóg, niczym dramatem sprzedanego do Egiptu Józefa, żeby skontaktować nas z czymś zupełnie podstawowym.
Co mówią nam, katolikom i Kościołowi w Polsce, znaki czasu, który obecnie przeżywamy? Przede wszystkim, że nie ma już komfortu religijnej oczywistości i bezpiecznych praktyk, którymi moglibyśmy kupić spokój sumienia. Nie ma tradycyjnych środków, które przez lata nas prowadziły i, być może, usypiały. Pozostaje wiara nieoczywista, odarta ze wszystkiego, skazana na pokorne trwanie w doświadczeniu innym niż tradycyjny rytuał i poczucie dobrze wypełnionego religijnego obowiązku. To wiara, która odwołuje się do więzi zbudowanej w ludzkim sercu między człowiekiem a Bogiem. Jak jednak zaufać tej więzi? Jak uwierzyć w to, że gdy biorę Pismo Święte do ręki i wytrwale siadam z nim do medytacji, otwierają się nade mną zdroje łaski? Jak zaufać temu, że gdy czynię znak krzyża, klękając w mojej izdebce do modlitwy, przenoszę się w serce Trójjedynego Boga? Jak temu zaufać, skoro nie mam żadnego obiektywnego potwierdzenia - nigdzie nie byłem, w niczym nie uczestniczyłem, nie zaliczyłem żadnej ustanowionej prawem religijnej aktywności, niczego nie nawiedziłem i nawet jajek nie poświęciłem? Tak oto biczuje nas trud zaufania własnemu sercu - temu, że może być ono miejscem uprzywilejowanego spotkania z Bogiem mimo braku wszelkiej pomocy z zewnątrz. Krzyżuje nas wysiłek zamiany sformalizowanej pobożności na dialog z Bogiem we własnym wnętrzu. Tracimy religijne zachowania na rzecz postawy wiary - tej, która nie znosi religijności, ale nadaje jej kształt autentycznej chrześcijańskiej dojrzałości. To jest nasze przejście - Pascha, którą podarował nam Pan. Czy wykorzystamy ten czas łaski?
Oczywiście możesz dalej pławić się w żalu. A gdy tak się rozsmucisz, że serce nieomal ci pęknie, wtedy już łatwo swój żal w gniew obrócisz przeciw całej niesprawiedliwości świata tego, która użyła wirusa, żeby ci duchową krzywdę zrobić. Dopiero gdy ją do krwi wysmagasz słowem i czynem jak flagrum, odetchniesz w poczuciu dobrze przeżytej drogi krzyżowej. Jak rzymski siepacz. Możesz jednak zatrzymać się na chwilę w sobie i zobaczyć, że pośród całego dramatu zainfekowanej ludzkości, pośród umierających ludzi wybrzmiewa dziś szczególnie mocno wezwanie, które kieruje do nas Pan: ""Nabierzcie ducha i podnieście głowy, ponieważ zbliża się wasze odkupienie"" (Łk 21,28). I nie chodzi o to, że za chwilę czeka nas eschaton poprzedzony klęską Antychrysta. Chodzi raczej o to, że może po raz pierwszy mamy okazję tak bardzo osobiście przeżywać samotność, ogołocenie i mękę Chrystusa. Może wreszcie tak bardzo prawdziwie On może umrzeć w nas, a my zmartwychwstać w Nim. W gruncie rzeczy wybór znów należy do nas. Możemy z odwagą wejść z Chrystusem w nowe życie albo uparcie pozostawać w grobie.         
1
OCEŃ TEN ARTYKUŁ
1 2 3 4 5",ALEKSANDER BAŃKA,DODANE 11.04.2020 18:44,,,https://www.gosc.pl/doc/6256890.Rzymski-siepacz-w-naszej-glowie
Maltańczycy wracają do różańca,"Pod koniec maja miał przybyć na Maltę Papież Franciszek. Ze względu na pandemię, wizyta została odłożona. Maltańczycy są zawiedzeni, oczekiwali Papieża z wielkim entuzjazmem - mówi żyjący na tej wyspie o. Olive Borg SJ.
Przyznaje on, że skala epidemii jest niewielka. Na 400 tys. mieszkańców odnotowano zaledwie 400 przypadków zakażenia. Wszyscy obawiają się jednak ekonomicznych skutków epidemii. Malta miała do tej pory silną gospodarkę, w dużej mierze skoncentrowaną jednak na turystyce. Przedłużająca się epidemia może być dla nas poważnym ciosem - przyznaje o. Borg. Dodaje, że w trudnej sytuacji są też przybyli na wyspę migranci. Do niedawna mogli tu liczyć na dorywczą pracę. Teraz są całkowicie zdani na pomoc.
Pozytywnym aspektem epidemii jest ożywienie wiary. Dziś nawet ci, którzy wcześniej nie chodzili do kościoła są zainteresowani transmisjami liturgii w internecie. Ludzie boją się jutra, stawiają pytania i szukają odpowiedzi. Odżywa też pobożność maryjna - mówi o. Borg.
„Pobożność maryjna jest na Malcie bardzo silna. Pamiętam, że kiedy byłem dzieckiem, przez cały maj odmawialiśmy różaniec przed domem na ulicy. Modlono się przez megafon. W niektórych wioskach zachowano ten zwyczaj. W tych dniach, kiedy telewizja codziennie transmituje różaniec, wielu ludzi wraca do tej formy modlitwy - powiedział Radiu Watykańskiemu o. Olive Borg SJ. - Głęboko wierzę, że to właśnie Maryja pomaga nam stawić czoła tej trudnej sytuacji, bo i jej życie nie było łatwe. Zaznała wygnania i widziała śmierć swego Syna. Bardzo dużo możemy się nauczyć od Matki Bożej właśnie poprzez różaniec, kontemplując Ją i Jej Syna w zbawczych tajemnicach.“
1",,DODANE 05.05.2020 11:30,VATICANNEWS.VA,"TAGI:
malta pandemia koronawirusa różaniec",https://www.gosc.pl/doc/6286969.Maltanczycy-wracaja-do-rozanca
Nie żądam wyjaśnień,"O pytaniach do Boga i uwolnieniu Kościoła z ""duchowego tłuszczyku"" mówi s. dr Bogna Młynarz ZDCh.
Jacek Dziedzina: Będzie dobrze?
S. Bogna Młynarz ZDCh: Wszyscy mamy dzisiaj w sercach to pytanie. Co będzie z nami, ze światem… Naprawdę stanęliśmy wobec bardzo egzystencjalnych pytań, od których nie da się uciec. I raczej nie czas na tanie odpowiedzi, ale na przychodzenie z tym pytaniem do Boga. Bo wtedy niepokój o naszą przyszłość ma szansę przemienić się w zaufanie.
„Usiądź i zapytaj Boga: co jest w Twoim sercu? Modliłeś się tak kiedyś? Pytałeś Boga, co jest w Jego sercu?” – pytał nas Johannes Hartl na konferencji Serce Dawida w ubiegłym roku. Czy siostra Bogna Młynarz, z doktoratem z teologii i zapasem wiedzy na kolejne stopnie naukowe, pyta Boga, co jest w Jego sercu, gdy świat zamarł ze strachu przed epidemią?
Pytam. Wsłuchiwanie się w to, co dzieje się w Duszy Jezusa, jest samym sercem duchowości Sióstr Duszy Chrystusowej, więc pytam, słucham. Ale nie przepytuję. Nie żądam wyjaśnień. Sposób rozmawiania zależy od tego, jaką mamy z Bogiem relację. Ekstremalnie trudna sytuacja, w której wszyscy się znaleźliśmy, konfrontuje nas z prawdą o naszej relacji z Bogiem. Kim On dla nas jest? Kim my, osobiście, nie jako społeczność, dla Niego jesteśmy? Nieuchronnie stajemy wobec tego, co dzieje się w samej głębi naszego serca. Jest to rzeczywistość ogołocona z obrzędowości i myślenia życzeniowego czy tanich deklaracji. Tutaj słowa: „Jezu, ufam Tobie”, zanim przejdą przez usta, muszą przejść przez serce. Ale to odzierające nas z pozorów doświadczenie jest także szansą. Z serca pozbawionego możliwości ukrycia się za obrzędowością może wytrysnąć naprawdę autentyczna, mocna modlitwa, pełna żarliwości i wiary. Wbrew pozorom powiedzenie: „Jak trwoga, to do Boga”, nie musi mieć pejoratywnego zabarwienia. To szansa.
Czytam na blogu Siostry „Dusza Jezusa”, że „w ukryciu Bóg już szykuje dla nas ratunek”. Co ma zrobić Nowak, Smith, Legrand, Rossi czy Fernández, gdy to w „ukryciu” jest tak ukryte, że na horyzoncie widać raczej korona-wykresy z rosnącą liczbą zachorowań, śmiertelności i bankructw?
Napisałam to pod wpływem słowa Bożego, które medytowałam. W dniu Zwiastowania, kiedy poczęty został Jezus Chrystus, zaczęło się nasze zbawienie. Ale nic na zewnątrz nie potwierdzało przełomu, który nastąpił. Wprost przeciwnie, życie Maryi legło w gruzach. Podobnie jak my dzisiaj stanęła w obliczu groźby śmierci – cudzołóstwo karano wtedy kamienowaniem. I to uświadomiło mi, że nie tylko w tej sytuacji, ale także w całym naszym życiu stajemy przed wyborem, czy patrzymy na świat oczami wiary, czyli przez pryzmat Bożych słów, czy zewnętrznie. To nie stawia nas w pozycji nadludzi, którzy suchą stopą, bez stresu i lęku, przechodzą przez ciemną dolinę. Jezus, wychodząc naprzeciw swojemu przeznaczeniu, także się lękał i musiał w modlitwie walczyć o wytrwanie. Jednak spojrzenie wiary przynosi zawsze nadzieję. Nie tanie pociechy, ale prawdziwą eschatologiczną nadzieję.
„Na zewnątrz nic nie potwierdza tej nadziei, właśnie teraz, gdy nasze wszystkie ludzkie zabezpieczenia legły w gruzach” – czytam dalej na blogu Siostry. Mamy prawo nie mieć nadziei, gdy jej „nie widać”?
Nadzieja chrześcijańska to coś więcej i głębiej niż poczucie, że jakoś to będzie. W obliczu kataklizmu mamy prawo się lękać, czuć się zagubieni, bezradni, śmiertelnie wystraszeni. To nie przekreśla istnienia nadziei. Wprost przeciwnie. Te wszystkie uczucia rodzą się, gdy dochodzimy do granic naszych ludzkich możliwości. One muszą wybrzmieć, bo najpierw walczymy, używając wszystkich tych narzędzi, jakie mamy: myślimy, działamy, organizujemy. Kiedy dociera do nas, że to jest niewystarczające, ulega rozpadowi nasza mała, ludzka nadzieja. Wtedy może dojść do głosu nadzieja chrześcijańska. Ona jest łaską i jestem pewna, że jeśli będziemy prosić, błagać, to pośród wszystkich rozszalałych w nas uczuć Bóg da nam doświadczyć tej łaski.
Bóg może odpowiadać też milczeniem?
Najważniejsze Boże działanie i największy akt miłości Boga do człowieka dokonał się w ciszy, bez słów. Jezus umarł na krzyżu, oddając życie za każdego z nas. Dzisiaj także chce uratować każdego z nas. Uratować w najgłębszym tego słowa znaczeniu. Bo nasze życie to coś więcej niż tylko fizyczna egzystencja.
W liturgii Wielkiego Piątku, w której nie będziemy uczestniczyć, słychać wołanie: „Boże mój, Boże mój, czemuś mnie opuścił?”. Jesteśmy w stanie zrozumieć i przeżyć to wołanie z krzyża, jeśli samym sobie nie pozwolimy tak wołać do Boga?
Jezus wziął na siebie ludzki grzech i wszystkie jego skutki. Najtragiczniejszym z nich jest oddzielenie od Boga. I On w swoim człowieczeństwie przyjął na siebie właśnie takie doświadczenie, z którego zrodził się krzyk: „Boże, mój Boże, czemuś mnie opuścił?!”. Jest to niewyobrażalne misterium, którego nie umiemy pojąć, możemy je jedynie kontemplować. Ale wracając do pytania. Jezus wziął na siebie to doświadczenie, by nas od niego uwolnić. Byśmy nigdy nie zostali oddaleni od Boga. Bóg nigdy nas nie opuszcza. Nie zawsze jednak czujemy Jego obecność. Często nie rozumiemy Jego działania. Nigdy nie ogarniemy Jego samego. Ale On jest z nami.
Z Siostry obserwacji wynika, że epidemia przywraca właściwą miarę rzeczy? Czy jest raczej odwrotnie – że tak nas skupiła na strachu przed chorobą i śmiercią, że wszystkie inne obszary rzeczywistości zostały temu strachowi poddane?
Obydwa te kierunki są możliwe. Właśnie dlatego tak ważne jest, byśmy uchwycili się autentycznej, chrześcijańskiej nadziei. To jest walka nie tylko o nasze ciała, ale także o nasze dusze. Czy pogrążymy się w autodestrukcyjnym lęku i pewnie w rezultacie w bezrozumnej walce o przetrwanie (właśnie dzisiaj czytałam o sytuacji, gdy w Hiszpanii obrzucono kamieniami samochody wiozące starsze, chore na COVID-19 osoby), czy też to doświadczenie nas oczyści i rzeczywiście przywróci właściwą hierarchę wartości, zależy do nas. Jest szansa, byśmy przewartościowali swoje życie. Pamiętam, jak pierwszy raz pojechałam do wschodniego Kamerunu, gdzie mamy misję w maleńkiej, zagubionej w lasach wiosce Djouth. Pośród Pigmejów Baka uświadomiłam sobie, że do życia potrzeba bardzo niewiele i że stworzyliśmy system całkiem zbędnych spraw, które zasłaniają nam te istotne, czyli relacje z ludźmi i z Bogiem.
Jedni mówią o karze, jaką Bóg zsyła na ludzkość, inni przekonują, że Bóg nigdy nie karze. Tomiści próbują pogodzić obie strony, przekonując… że obie się mylą. Bo wprawdzie nie mamy prawa powiedzieć komuś, że Bóg zesłał na niego karę, ale zarazem każda niesprawiedliwość domaga się przywrócenia porządku rzeczy. Co na to teolog pytający Boga, co jest w Jego sercu w czasach epidemii?
Te nieporozumienia powstają, według mnie, na poziomie pojęciowym. Co to jest „kara” w znaczeniu biblijnym, co to znaczy, że Bóg jest miłosierny i sprawiedliwy równocześnie itd. Często też, pomimo pozornie chłodnego dyskursu teologicznego, w grę wchodzą emocje. Bo to nie są już abstrakcyjne rozważania. Tu chodzi o nasze życie. Dla mnie na dzisiaj ważniejsze jest przyjęcie postawy zawierzenia Bogu, błagania Go i szukania dróg, by to, co nas spotkało, przemieniło, nawróciło i oczyściło nasze dusze.
Od jednych słyszę, że epidemia zmieni w nas wszystko, inni twierdzą, że po jej ustaniu znowu będzie karnawał. Czy my już jesteśmy inni, czy pracujemy dalej nad lepszym modelem?
Jeśli Bóg dopuścił na nas tę straszną pandemię, to zapewne jest w tym ukryta szansa przemiany serc. Osobistego i społecznego nawrócenia. Ale czy z niej skorzystamy? Wstrząs jest potężny, powinien poruszyć serca aż do głębi. Istnieje jednak w nas pewien mechanizm, który może go zneutralizować. Ten mechanizm działa nie tylko w chwilach kryzysu, ale stał się sposobem życia na co dzień. To jest życie poza własnym wnętrzem. Egzystencja bezrefleksyjna, karmiąca się tylko wrażeniami. To wyrzeczenie się tego najgłębszego wymiaru człowieczeństwa, jakim jest świadomość. Być może ten wstrząs ma przywrócić nam zdolność świadomego życia.
Epidemia zmieni też Kościół i nasze przeżywanie wiary?
To pytanie, na które odpowiedź przyniesie przyszłość. Ale kiedy myślę o tym, jak mnie osobiście zmienia sytuacja pandemii, jakie wyzwania przede mną stawia, to przychodzą mi do głowy takie słowa, jak pogłębienie wiary, odarcie z blichtru i płytkiej pobożności. Większa świadomość, że Kościół to przede wszystkim wspólnota wierzących, a nie budynki i struktura. I najważniejsze. Możemy zostać pozbawieni wszystkiego, obrzędów, zwyczajów, nawet sakramentów, ale samym sercem chrześcijaństwa jest miłość Boga i człowieka. A tego nikt nam nie odbierze. Poganie, patrząc na pierwotny Kościół, mówili: „Popatrzcie, jak oni się miłują”, i to jest wystarczający znak rozpoznawczy.
Stojący samotnie na placu św. Piotra papież błagał Boga o litość nad światem, by pozwolił nam zacząć od nowa. Jako Kościół też jesteśmy mentalnie przygotowani, by zacząć niejako od początku?
Zawsze musimy zaczynać od nowa. Rozwój życia chrześcijańskiego ma inną dynamikę niż rozwój np. firmy. Jego miarą nie jest mnożenie filii, aktywów, zwiększanie działalności, ale otwartość na głos Ducha, który zawsze jest świeży i nowy. Musimy mieć w sobie tę lekkość, która pozwala się porwać powiewowi Boskiego Wiatru. Nasze schematy, przyzwyczajenia, nawet rzeczywiste zasługi i poczucie, że już tyle dla Boga zrobiliśmy, sprawiają, że obrastamy w „duchowy tłuszczyk”. Być może te wydarzenia są wołaniem Boga o otrząśnięcie się z tego leniwego snu.•
Siostra Bogna Młynarz
Należy do Zgromadzenia Sióstr Duszy Chrystusowej, jest doktorem teologii duchowości, prowadzi rekolekcje i konferencje dla świeckich i duchownych, jest autorką bloga „Dusza Chrystusa”.
1
OCEŃ TEN ARTYKUŁ
1 2 3 4 5",,DODANE 02.04.2020 00:00,GN 14/2020,,https://www.gosc.pl/doc/6238927.Nie-zadam-wyjasnien
,"Małgorzata Terlikowska: Wiele matek poszukuje takiej przestrzeni, żeby pobyć samej ze sobą – ja tę przestrzeń znalazłam właśnie w kościele, choć nie jestem sama ze sobą, ale sama z Bogiem.
Magdalena Kędzierska-Zaporowska: Mówi pani o relacji z Jezusem jako o czymś, co jest podstawą pani wiary. A przecież dla wielu osób wyznacznikiem tego, czy jest się osobą wierzącą, jest to, czy „chodzi się do kościoła”. Gdybyśmy mieli faktycznie spoglądać na wiarę wyłącznie jako na relację z Chrystusem, to nasze chodzenie do kościoła byłoby nam zupełnie niepotrzebne, bo relację można pielęgnować gdziekolwiek. W kościele ostatnimi czasy jest to zresztą dosyć trudne. Dlaczego więc „chodzi pani do kościoła”? Czy jakieś inne miejsce spotkania z Bogiem nie byłoby dla pani lepsze?
Małgorzata Terlikowska: Po doświadczeniu pandemii, szczególnie jej początku, wiele osób utwierdziło się w przekonaniu, a może nawet zostali w tym przez duszpasterzy utwierdzeni, że chodzenie do kościoła faktycznie nie jest nam do niczego potrzebne. Niektórzy księża także wpisywali się w tę retorykę, mówiąc, że Pana Boga można przecież spotkać także w domu, w swojej izdebce. Myślę, że dla wielu z nich był to strzał w kolano, bo skoro w czasie pandemii można „modlić się wszędzie” i wszędzie budować relację z Bogiem, to dlaczego nie miałoby to być niemożliwe także po pandemii. Efekt jest taki, że już latem w moim parafialnym kościele w Warszawie widziałam mnóstwo pustych miejsc. Myślę, że ci, dla których jedynym powodem uczestnictwa w niedzielnej mszy był zwyczaj „chodzenia do kościoła”, łatwo się tego zwyczaju wyzbyli. Po prostu uznali, że zostali zwolnieni z jakiegoś, czasem przykrego dla nich obowiązku.

Pochodzę z niedużej podwarszawskiej miejscowości, w której ten zwyczaj „chodzenia do kościoła” był uświęcony tradycją i czuło się niemal społeczny nacisk, by „chodzić”. Wyrosłam w tym, ale z czasem zrozumiałam, że naprawdę nie jest istotne, co ludzie powiedzą, czy mnie sąsiedzi zobaczą w kościele. Chodzę, bo spotkanie z Jezusem daje mi siłę. Od kilku lat staram się być na mszy codziennie.

Ostatnio jeden z naszych przyjaciół ateistów zadał mi podobne pytanie. Nie potrafił zrozumieć, dlaczego my (ja i mój mąż) – dyżurni antyklerykałowie, znający od podszewki skandale seksualne dotyczące księży i wszelkie inne problemy Kościoła – wciąż
w tym Kościele jesteśmy. Odpowiedź na to pytanie jest bardzo prosta – tylko w Kościele są sakramenty. Nigdzie indziej nie mamy możliwości przystępowania do Eucharystii czy do spowiedzi. Zresztą mam namacalne doświadczenie tego, jak bardzo codzienna msza święta ustawia mi każdy dzień. Oczywiście toczy się we mnie wewnętrzna walka, bo przy piątce dzieci i pracy zawodowej mam mnóstwo obowiązków. Ta godzina jeszcze parę lat temu wydawała mi się bezcenna, ale teraz już wiem, że zaoszczędzenie jej nic mi nie da – zyskam godzinę, a stracę cały dzień, który mi się tak po ludzku posypie. Ta godzina jest godziną tylko dla mnie, bo przecież inaczej przeżywa się Eucharystię, cały czas mając na oku dzieci. Ja na szczęście etap biegania tam i z powrotem między ławkami mam już za sobą, ale za to zdarza mi się słyszeć wielokrotnie pytanie: „Długo jeszcze?”. Wiele matek poszukuje takiej przestrzeni, żeby pobyć samej ze sobą – ja tę przestrzeń znalazłam właśnie w kościele, choć nie jestem sama ze sobą, ale sama z Bogiem. Dla mnie to była decyzja, która wymagała niewielkich przestawień w planie dnia. Naprawdę niewielkich, bo okazało się, że wystarczy dziesięć minut wcześniej wyjść z dzieckiem do przedszkola. Teraz już wiem, że życie wiarą wymaga od nas głównie takich codziennych, pozornie niewielkich decyzji. Często tylko tych dziesięciu minut.
Gdy rozmawiam z kobietami, właściwie wszystkie mówią, że w Kościele są dla sakramentów... Chyba żadna do tej pory nie wyznała, że przychodzi na mszę dla kazania. Odnoszę nawet wrażenie, że dla wielu z nas msza mogłaby się rozpoczynać po kazaniu, bo dopiero wtedy dzieją się dla nas rzeczy naprawdę ważne.
To prawda, że z kazaniami i ja mam największy problem, szczególnie na mszy o ósmej rano, kiedy kaznodzieja nie ma poczucia czasu i mówi pół godziny, nie szanując faktu, że niektórzy śpieszą się do pracy. Na szczęście są też tacy, którzy mówią krótko, ale tak, że potem cały dzień ich słowa mi towarzyszą, wracam do nich, rozważam je. To, że wszystkie panie mówią, że idą do kościoła dla sakramentów, jest w gruncie rzeczy bardzo dobrą informacją. To znaczy, że jako kobiety wiemy, co w Kościele jest najważniejsze. Przecież nie chodzimy tam ani dla uczty intelektualnej podczas kazania, ani też dla spektaklu jednego aktora, choć niektórzy księża realizują jakieś niespełnione ambicje teatralne, czym zresztą wzruszają wiele starszych pań, które patrzą na to z zachwytem. Dla mnie jednak nie ten główny aktor jest istotny – jest oczywiście konieczny, ale od jakości jego gry niewiele zależy. To, co dzieje się na ołtarzu, wynika z mocy jego święceń, nie z talentu.

Oczywiście jeśli tej istocie – a więc przeistoczeniu chleba w Ciało i wina w Krew Chrystusa – towarzyszą mądra i zapadająca w pamięć homilia oraz starannie przygotowana liturgia, to świetnie. To bardzo ułatwia właściwe przeżycie spotkania z Bogiem, bo człowiek się nie irytuje, ale na szczęście i bez tej całej oprawy ono i tak się odbywa. Gdybym z jakiegoś powodu miała odejść od Kościoła, na pewno nie byłyby to słabe kazania.
Fragment książki ""To my wychowamy kościół"". Książka dostępna w sklepie „Gościa”: sklep.gosc.pl
To my wychowamy kościół
Inspirujące rozmowy o Kościele, który wychowuje i jest wychowywany. 
To my wychowamy Kościół. Rozmowy o Kościele, który wychowuje i jest wychowywany.
WYDAWNICTWO ESPE
Małgorzata Terlikowska, etyk, redaktor, dziennikarka. Absolwentka Wydziału Filozofii Chrześcijańskiej UKSW. Pracowała w Radiu Plus, Katolickiej Agencji Informacyjnej. Współpracowała z Redakcją Programów Katolickich TVP i Telewizją Republika. Publikowała m.in. w „Ozonie” i „Przewodniku Katolickim”. Autorka zbioru rozmów z siostrami zakonnymi ""Dzięki Bogu jestem zakonnicą"" oraz wywiadu rzeki z ks. Tomaszem Kancelarczykiem ""Chodzi mi o życie"". Żona Tomasza, mama piątki dzieci.
  1
OCEŃ TEN ARTYKUŁ
1 2 3 4 5",MAŁGORZATA TERLIKOWSKA/MAGDALENA KĘDZIERSKA-ZAPOROWSKA,DODANE 26.06.2021 10:04,,"TAGI:
sklep gościa",https://www.gosc.pl/doc/6949268.Bedziemy-sadzeni-z-milosci
Leniwirus,"Znajomi z Fejsika to nie to samo co wspólnota.
Myślę, że jeszcze długo nie będziemy mogli powiedzieć, jak właściwie epidemia wpłynęła na duchowość Polaków. Nie tylko dlatego, że jeszcze nie wiemy, czy już minęła. Skutki zamknięcia w domach i nagłego zderzenia z własną bezradnością mogą działać po długim czasie. Może się też okazać, że wszystko po nas spłynie i blokada będzie najwyżej niemiłym wspomnieniem, z którego nic nie wynika, ale i to będzie można stwierdzić dopiero w przyszłości. Trudno jest nawet zmierzyć, jaki wpływ miała epidemia na aktywność religijną naszych rodaków. Tu jednak pewne sygnały są i niestety nie brzmią zbyt optymistycznie.
Według badań CBOS, 75 proc. Polaków uważa, że epidemia nie wpłynęła na ich religijność (to oczywiście własna ocena respondentów; CBOS nie liczy wiernych). 12 proc. twierdzi, że teraz aktywniej angażuje się w życie Kościoła, a 10 proc. – że mniej aktywnie.
Na pierwszy rzut oka nie wygląda to źle, ale jak widać nie zadziałała nawet zasada „jak trwoga to do Boga”, nie mówiąc o poważniejszych przemyśleniach. Łatwo niestety zauważyć, że pomimo zniesienia ograniczeń ludzi jest w kościołach mniej. W niektórych wypadkach może to być efekt strachu, ale sklepy spożywcze pustkami nie świecą, choć ryzyko zarażenia nie jest w nich mniejsze. Obawiam się, że kilka tygodni wirtualnych Mszy św. po prostu nas rozleniwiło. Tymczasem wiarę przeżywa się we wspólnocie, a wspólnota to nie to samo co grupa znajomych z Fejsika. Jeśli przeżywamy Msze św. płytko i chodzimy na nie, bo tak się przyzwyczailiśmy, to równie dobrze możemy się przyzwyczaić do niechodzenia. Trudno potem wrócić do dawnych zwyczajów. Być może więc epidemia ujawniła słabość wiary naszego społeczeństwa, która to słabość w lepszych warunkach nie rzucała się w oczy.
1
OCEŃ TEN ARTYKUŁ
1 2 3 4 5",JAKUB JAŁOWICZOR,DODANE 26.06.2020 14:40,,"TAGI:
epidemia koronawirus pandemia religijność",https://www.gosc.pl/doc/6379984.Leniwirus
Polski katolicyzm wobec epidemii,"Wybuch epidemii koronawirusa był wstrząsem, który uruchomił nowe procesy w polskim społeczeństwie. Antypandemiczne restrykcje mocno wpłynęły na przeżywane wspólnotowo praktyki religijne. Ograniczając swobodę organizowania duszpasterstwa, epidemia wzmocniła też obserwowany od 20 lat proces zanikania więzi z parafiami, a przy tym stworzyła zagrożenie dla ich finansowej płynności. Z drugiej strony, pandemia zmotywowała Polaków do skupienia się na relacjach rodzinnych – zauważa ks. dr Wojciech Sadłoń, dyrektor Instytutu Statystyki Kościoła Katolickiego w udostępnionej KAI analizie „Polski katolicyzm wobec epidemii koronawirusa”.
Artykuł powstał we współpracy z Instytutem Wsi i Rolnictwa Polskiej Akademii Nauk. Publikujemy jego skróconą wersję. Śródtytuły pochodzą od KAI:
Wybuch epidemii koronawirusa była wstrząsem, który uruchomił nowe procesy w społeczeństwie polskim. Wpływ epidemii dotyczy bez wątpienia również religii. Oddziaływanie epidemii na religijność zależy nie tylko od samych ograniczeń i restrykcji związanych z epidemią ale również od dynamiki samej religijności, a ta w polskim społeczeństwie jest bardzo specyficznie ukształtowana przez historyczne procesy.
W niniejszym artykule nie chcę badać wpływu religijności na zachowania związane z epidemią lecz raczej zmianę wewnętrznej dynamiki (morfogenezy) katolicyzmu w sytuacji pandemii. Moim celem nie jest dokonywanie porównywania religijności Polaków z innymi społeczeństwami, lecz raczej ukazanie wewnętrznej dynamiki. Zatem niniejszy artykuł jest próbą ukazania wpływ epidemii koronawirusa na dynamizm katolicyzmu w Polsce.
Kronika działania
Zanim jeszcze wirus fizycznie został przeniesiony do Polski przez wracającego z Niemiec pracownika, czyli przed 4 marca, Konferencja Episkopatu Polski zareagowała na epidemię 28 lutego. W opublikowanym dokumencie przewodniczący KEP abp Stanisław Gądecki zwrócił uwagę na „zasady higieny” oraz przypomniał, że dopuszczalne jest przyjmowanie Komunii Świętej na rękę. Jednocześnie biskupi opublikowali informację dotyczącą zagrożenia Covid-19 sformułowaną przez ministra zdrowia Łukasza Szumowskiego. Już po wybuchu epidemii, 10 marca przewodniczący Episkopatu w specjalnym komunikacie zachęcał do modlitwy w intencji ustania epidemii oraz do zastosowania szczególnych środków bezpieczeństwa w kościołach poprzez zwiększenie liczby Mszy św. tak, aby liczba wiernych była dostosowana do wprowadzonych limitów oraz do uczestniczenia w liturgii poprzez środki masowego przekazu.
Dwa dni później, 12 marca, Rada Stała Konferencji Episkopatu Polski zarekomendowała biskupom w poszczególnych diecezjach wprowadzenie tzw. dyspens od obowiązku uczestnictwa w niedzielnej Mszy św. dla osób starszych, chorych, dzieci oraz osób, „które czują obawę przed zarażeniem”. Ponadto w wystosowanym dokumencie biskupi wprowadzili również zasady higieny dla księży sprawujących liturgię, przyjmowania Komunii na rękę, niepodawania ręki w czasie znaku pokoju, zrezygnowania z napełniania kropielnic wodą święconą, nałożenia specjalnych folii na kratki konfesjonałów oraz zawieszenia pielgrzymek oraz rekolekcji szkolnych.
1 2 3 4 5
OCEŃ TEN ARTYKUŁ
1 2 3 4 5","KS. DR WOJCIECH SADŁOŃ, INSTYTUT STATYSTYKI KOŚCIOŁA KATOLICKIEGO",DODANE 24.09.2020 10:45,KAI,,https://www.gosc.pl/doc/6538672.Polski-katolicyzm-wobec-epidemii
"Włochy. Fraternopoly - gra, w której wygrywają ostatni","Nie chodzi o zarabianie, tylko o... dzielenie się. Pomysł narodził się w oratorium w Nembro, mieście najbardziej dotkniętym przez koronawirusa. Gra będzie sposobem... rozważań nad encykliką ""Fratelli tutti"".
Na kwadratowej planszy są ciekawe pola, np. ""zaprzyjaźnij się z Ameryką"" lub ""wnieś wkład do etycznego banku światowego"".
""Nazywa się Fraternopoly i jest rewolucyjną wersją Monopoly. Wygrywa w niej ten, który jak najwięcej dzieli z innymi, a nie ten, który zbierze najwięcej"" - wyjaśnia zasady Luca Bonzanni w ""Avvenire"", największym włoskim dzienniku katolickim.
Grę wymyślili nastolatkowie z oratorium w Nembro (prowincja Bergamo), miasta, które najbardziej ucierpiało podczas pierwszej fali pandemii. ""To prawdziwa gra planszowa, z bardzo szczegółowym regulaminem, wykonana w 600 egzemplarzach dla tych, którzy biorą udział w katechezie, i nie tylko. A jeden egzemplarz zostanie wysłany także do papieża Franciszka, bo korzenie Fraternopoly tkwią w encyklice Fratelli tutti"" - pisze L. Bonzanni.
  Gra ma rozbudzać ciekawość młodych i nagradzać filantropię.
AVVENIRE /FB
""Wyszliśmy od normalnej gry, w której się gromadzi bogactwa, ale odkryliśmy ją na nowo, z »lustrzaną logiką« - regulamin nagradza tych, którzy się dzielą, a nie tych, którzy zarabiają"" - uśmiecha się ks. Matteo Cella, opiekun oratorium, do którego zatelefonował rok temu papież Franciszek, by pogratulować jedności, jaką prezentuje wspólnota. ""W grze są pytania o sytuacje, które zdarzają się na świecie, o fakty historyczne, a także o epizody, które mogą rozbudzić ciekawość młodych"".
Jeśli ktoś, kto uczy się języka włoskiego, byłby zainteresowany kupnem gry, może skontaktować się z młodzieżą oratoryjną w Nembro pod adresem: oratorio@oratorionembro.org.
1",BAJA /AVVENIRE,DODANE 29.03.2021 17:20,,"TAGI:
gry planszowe koronawirus kościół a pandemia monopoly nembro oratorium pandemia włochy",https://www.gosc.pl/doc/6793494.Wlochy-Fraternopoly-gra-w-ktorej-wygrywaja-ostatni
Benedykt XVI kończy 93 lata,"16 kwietnia papież senior Benedykt XVI kończy 93 lata. Jako następca papieża św. Jana Pawła II kierował Kościołem katolickim od 19 kwietnia 2005 r. aż do swojego zaskakującego ustąpienia w 2013 r. W dziejach Kościoła katolickiego był 265. papieżem. Przybrał imię Benedykta, nawiązując do ""papieża pokoju"" Benedykta XV oraz patrona Europy i założyciela zakonu benedyktynów, św. Benedykta z Nursji.
Był też pierwszym Niemcem na tym urzędzie od czasów Wiktora II (1055-57). Przed wyborem na następcę św. Piotra w latach 1983-2005, pełniąc jeden z najwyższych urzędów watykańskich prefekta Kongregacji Nauki Wiary, był najbliższym współpracownikiem papieża Polaka.

Na początku kwietnia br. abp Georg Gänswein, prywatny sekretarz Benedykta XVI, zapewnił: “Dzięki Bogu wszyscy dobrze sobie radzimy w klasztorze Mater Ecclesiae, szczególnie papież senior Benedykt XVI”. Zaznaczył, że w obecnej sytuacji pandemii koronawirusa papież senior nie przyjmuje żadnych gości. „Żyjemy jak w surowej klauzurze” – wyznał abp Gänswein i dodał: „Nie ma żadnych wizyt i nie składamy żadnych wizyt. Jak wszyscy wiedzą, rządzą teraz odpowiednie wymagania, które nie pozwalają na to i których oczywiście przestrzegamy”.
Abp Gänswein, mówiąc o 93. rocznicy urodzin papieża seniora, powiedział, że nie planuje się żadnych „delegacji ani tym podobnych”. „Będzie to spokojny dzień bez żadnych uroczystości. Mamy nadzieję i modlimy się, aby przytłaczająca pandemia wkrótce została przezwyciężona” – powiedział prefekt Domu Papieskiego.
Z kolei w reportażu nadanym przez bawarską telewizję BR na początku stycznia i nakręconym w klasztorze Mater Ecclesiae i Ogrodach Watykańskich Benedykt XVI pokazany jest w czasie modlitwy oraz spaceru, gdy korzysta z chodzika, gdy siedzi na ławce, na wózku inwalidzkim i za biurkiem. Ma problemy z poruszaniem się i mówi słabym głosem. „Kiedyś miałem świetny głos, teraz już nie funkcjonuje”, przyznaje papież senior. Dodaje, że przestrzega ścisłego rozkładu dnia.
Sekretarz Benedykta XVI opowiada o tym, co emerytowany papież robi na co dzień, począwszy od porannej Mszy św., którą razem odprawiają o 7.30. Sporą część dnia papież senior spędza w bibliotece, otoczony książkami. – Życie profesora teologii Josepha Ratzingera odzwierciedla się w tysiącach książek. Mówi, że wszystkie etapy jego życia są związane z książkami i z nimi spędza każdy dzień – mówi arcybiskup. Dodaje, że „Benedykt jest (...) człowiekiem o trzeźwym umyśle”, jednak „utracił dość dużo sił fizycznych”.
Papież senior wspomina często swoją rodzinną Bawarię. – Stale jestem bardzo związany z Bawarią i zawsze co wieczór powierzam nasz kraj Panu – zwierza się Benedykt XVI, który w swym domu przechowuje pamiątki związane z ojczyzną. Również jego kucharki starają się przygotowywać mu bawarskie potrawy. – Papież uwielbia zwłaszcza słodkie dania swej ziemi – tłumaczy abp Gänswein.
Ujawnia też, że papież senior nigdy nie żałował swej rezygnacji z 2013 r. Była to decyzja „długo podejmowana i przemodlona”, więc Benedykt XVI jest całkowicie w zgodzie z samym sobą”.
Profesor Bawarczyk
Benedykt XVI urodził się jako Joseph Alois Ratzinger 16 kwietnia 1927 w górnobawarskim Marktl am Inn, w Wielką Sobotę. W kilka godzin po urodzeniu noworodka ochrzcił w miejscowym kościele św. Oswalda ks. Josef Stang. “Fakt, że byłem pierwszym ochrzczonym w nowo święconej wodzie, uważano za szczególny znak” – wspominał po latach w swojej autobiografii „Moje życie”. Podkreślił, że zawsze z wdzięcznością myśli o tym, iż jego życie od początku było „zanurzone w tajemnicy Wielkanocy”.
Jego ojciec był żandarmem, a matka gospodynią domową. Dzieciństwo i młodość spędził głównie w Traunstein. W 1943 r. J. Ratzinger zostaje wcielony do wojska jako pomocnik w artylerii przeciwlotniczej, później jest w służbie pracy Trzeciej Rzeszy przy budowie południowo-wschodniego wału obronnego i w końcu służy w jednostce obrony. Tuż przed kapitulacją hitlerowskich Niemiec opuścił koszary i powrócił do Traunstein. W 1945 r. na krótko trafił do amerykańskiego obozu jenieckiego w Neu-Ulm, z którego został zwolniony 19 czerwca 1945 r.
W 1946 r. zdaje maturę w Traunstein. W latach 1946-1951 studiuje w seminarium duchownym we Fryzyndze i w Monachium. Wspólnie ze swoim bratem Georgiem 29 czerwca 1951 r. w katedrze we Fryzyndze przyjmuje święcenia kapłańskie. W 1953 r. zdobywa stopień doktorski na podstawie pracy o św. Augustynie, zatytułowanej “Lud i Dom Boży w nauce św. Augustyna o Kościele”. Zostaje wykładowcą dogmatyki i teologii fundamentalnej we Fryzyndze. Cztery lata później habilituje się na podstawie rozprawy pt. „Teologia dziejów u św. Bonawentury” i zostaje profesorem kolegium we Fryzyndze.
W latach 1959-63 jest profesorem w Bonn, a później w Münster. W latach 1962-65 podczas Soboru Watykańskiego II ks. prof. Ratzinger jest teologicznym doradcą kard. Josefa Fringsa, arcybiskupa Kolonii i przewodniczącego episkopatu RFN. Współpracuje nad ostateczną wersją najważniejszych dokumentów soborowych. Zajmuje ważne stanowiska w episkopacie Niemiec i w Międzynarodowej Komisji Teologicznej w Watykanie.
Lata 1966-69 to profesura teologii dogmatycznej w Tybindze. Na podstawie wykładów dla studentów wszystkich fakultetów w 1968 r. powstaje jedna z najbardziej znanych książek Josepha Ratzingera pt. „Wprowadzenie w chrześcijaństwo”.
Od 1969 do 1977 r. jest profesorem Uniwersytetu w Ratyzbonie, gdzie jest też wicerektorem i wykłada dogmatykę. Jednym z jego studentów jest Christoph Schönborn, przyszły arcybiskup Wiednia i kardynał.
25 marca 1977 r. Paweł VI mianuje ks. Ratzingera arcybiskupem Monachium i Fryzyngi. Jego zawołaniem biskupim są słowa: „Współpracownicy prawdy”. Sakrę nowy biskup przyjmuje 28 maja 1977 r. z rąk biskupa Würzburga – Josefa Stangla, a 27 czerwca w wieku 50 lat zostaje kardynałem.
W 1981 r. Jan Paweł II powołuje kard. Ratzingera na stanowisko prefekta Kongregacji Nauki Wiary. Już w pierwszych latach pełnienia przezeń tej funkcji dochodzi do polemik z teologią wyzwolenia, m.in. z ks. Gustavo Gutierrezem z Peru (1983) oraz z braćmi Clodovisem i Leonardem Boffami z Brazylii (1984/85). W kwietniu 1986 r. ukazuje się “Instrukcja o niektórych aspektach teologii wyzwolenia”, która łagodzi konflikty i toruje drogę dla teologii wyzwolenia nieukierunkowanej na marksizm.
W 1986 r. Jan Paweł II mianuje kard. Ratzingera przewodniczącym Komitetu ds. opracowania nowego Katechizmu Kościoła Katolickiego, który zostaje wydany w 1992 r.
W ostatniej dekadzie wieku oraz na początku obecnego jako prefekt Kongregacji Nauki Wiary bardzo aktywnie współpracuje z Janem Pawłem II w zakresie zapoczątkowania nowej, nadzwyczaj konsekwentnej strategii Stolicy Apostolskiej w zakresie zwalczania nadużyć wykorzystywania seksualnego małoletnich przez księży. Jest autorem nowym norm prawnych w zakresie ścigania tych przestępstw oraz stosowania niezbędnej profilaktyki.
1 2 3",,DODANE 16.04.2020 07:30,KAI,"TAGI:
benedykt xvi koronawirus modlitwa urodziny",https://www.gosc.pl/doc/6262484.Benedykt-XVI-konczy-93-lata
Katolicy i protestanci wspólnie przeciw aborcji,"Kilka protestanckich Kościołów działających na terenie Argentyny potwierdziło swój udział w sobotniej manifestacji w Buenos Aires domagającej się zaprzestania prac nad projektem legalizacji aborcji w tym kraju. Do udziału w proteście wezwała jako pierwsza Konferencja Episkopatu Argentyny.
Biskupi katoliccy Argentyny wezwali mieszkańców kraju do protestu po tym, jak 16 listopada prezydent Alberto Fernandez skierował do Kongresu projekt ustawy dopuszczającej możliwość przerywania ciąży.
Dokument, który ma być przedmiotem debaty parlamentarnej jeszcze w grudniu, przewiduje, że  nienarodzone dziecko może być zabite na życzenie do 14. tygodnia ciąży.
Konferencja Episkopatu Argentyny była jedną z pierwszych instytucji wzywających obywateli do ulicznych protestów. W liście biskupi napisali, że proszą o udział w proteście nie tylko katolików, ale oddanych ""dobru Argentyńczyków, którzy bronią życia"" oraz ""ludzi dobrej woli"". Wezwali też do uczestnictwa w manifestacji ""braci innych wyznań religijnych"".
Na apel biskupów odpowiedziała m.in. czołowa organizacja grupująca wspólnoty protestanckie Argentyny - Chrześcijańska Unia Kościołów Ewangelickich (Aciera).
Pastor Osvaldo Carnival z kierownictwa Aciera w apelu do mieszkańców Argentyny wskazał, że środowisko prezydenta kraju ""popełnia błąd forsując legalizację aborcji w czasie pandemii"".
Wskazał, że z przeprowadzonych w kraju sondaży wynika, że większość obywateli uważa, że okres ten jest nieadekwatny do przeprowadzania próby legalizacji aborcji.
""Przecież w 2018 r. próbowano już forsować legalizację aborcji i nie dało to żadnego skutku (). Dziś (podczas pandemii - PAP) trzeba skupić się na ratowaniu ludzkiego życia. Ta obecnie podejmowana próba legalizacji aborcji jest niepożądana z powodu restrykcji sanitarnych, koronakryzysu oraz widma dalszego dzielenia społeczeństwa. Nie chcemy tego"" - stwierdził Carnival.
Obowiązujące obecnie w Argentynie przepisy dopuszczają przerywanie ciąży w dwóch przypadkach: zagrożenia zdrowia lub życia matki oraz w sytuacji gwałtu.
1",,DODANE 27.11.2020 14:16,PAP,"TAGI:
aborcja argentyna pap polityka",https://www.gosc.pl/doc/6629229.Katolicy-i-protestanci-wspolnie-przeciw-aborcji
"""Lepiej umrzeć od wirusa niźli z głodu…"" - Polak w Kenii o sytuacji w zwiąku z COVID-19","Globalna pandemia koronawirusa dotarła do Afryki, w tym do Kenii. Na chwilę obecną stwierdzono w tym kraju 142 przypadki COVID-19 (stan na 6.04.2020). - Jednak przy bardzo małej liczbie testów (przeprowadzono niewiele ponad 1500 testów od pierwszego przypadku koronawirusa – 13 marca) wszyscy podejrzewamy, że liczba osób zainfekowanych jest o wiele wyższa - pisze mieszkający w Nairobi, Radosław Malinowski, twórca i prezes organizacji HAART Kenya, pomagającej ofiarom handlu ludźmi w Afryce, oraz inicjator kampanii Wolni-Niewolni, prowadzonej w Polsce na rzecz pomocy ofiarom procederu przez Pomoc Kościołowi w Potrzebie.
Poniżej relacja Radosława Malinowskiego:
Wobec wirusa
Są też niestety pierwsze przypadki śmiertelne, przynajmniej te, potwierdzone przez władze. I mimo że wiadomości napływające z Europy i Azji przygotowywały nas wszystkich na to zbilżające się zagrożenie to dopiero pierwsze przypadki w Kenii spowodowały że dalekie, niewidzialne zagrożenie stało się rzeczywistością.
Nagle skończyły się śmiechy i żarty z pandemii. Nikt już nie twierdzi że Covid-19 jest wirusem ludzi białych, a Afrykańczycy są genetycznie na niego odporni. Zamiast tego zaczęto pytać o stan naszego przygotowania, zwłaszcza kiedy wiadomości z Europy z każdym dniem stawały się coraz bardziej ponure.
Kenijczycy zaczęli sobie zadawać pytania: ""a co jeżeli i w naszym kraju stopień osób zarażonych wirusem będzie podobny do tego we Włoszech lub Hiszpanii? Co, jeżeli i u nas liczba zgonów osiągnie niewyobrażalne kiedyś rozmiary kilkuset osób dziennie?"".
Media alarmują, że w całym kraju mamy na stanie 518 łóżek szpitalnych w kategorii ICU – odpowiednik naszego OIOM. Z tego już dziś 87% jest zajętych przez obecnie chorych… Zresztą powszechne ubezpieczenia pokrywają koszta pobytu w szpitalu (i to tylko do pewnej sumy), ale już nie samego leczenia – które jest płatne. Jak ktoś nie jest w stanie wpłacić zaliczki to szpital po prostu odmówi przyjęcia chorego – nawet w stanie krytycznym. Nawet nie chcemy sobie wyobrazić co się stanie kiedy biedni ludzie ze slumsów Nairobi zaczną chorować i szukać pomocy!
W odpowiedzi na nadciągające zagrożenie epidemią rząd Kenii podjął trudne decyzje. W pierwszej kolejności zamknięte zostały wszystkie szkoły i uniwersytety. Następnie zamknięto bary, restauracje, kawiarnie, muzea, kina. 25 marca zamknięte zostały też lotniska i od tej pory nie można z Kenii ani wylecieć, ani przylecieć. Dodatkowo 27 marca wprowadzono godzinę policyjną i od tego dnia nie można być poza domem pomiędzy godziną 19 a 5 rano. To wszystko oczywiście by jak najszybciej ograniczyć rozprzestrzeniania się wirusa.
Jesteśmy po to, aby wrócili do życia
O pomocy ofiarom handlu ludźmi, akcji w domu publicznym i jedynym schronisku w całej Kenii opowiada Radosław Malinowski. 
Ekonomiczna, społeczna i humanitarna katastrofa
Tymczasem nad naszym społeczeństwem wisi inna groźba – katastrofy ekonomicznej, która doprowadzi do społecznej hekatomby i kryzysu humanitarnego, jaki widzieliśmy u naszych, pogrążonych w wojnie sąsiadów. Upadek turystyki – podstawowej gałęzi gospodarki Kenii oraz paraliż handlu jest już powoli odczuwalny. Tysiące ludzi dostało wypowiedzenia, tysiące innych zaczęło bankrutować. To w sektorze gospodarki ujętym w statystykach.
W sektorze nieoficjalnym – tam, gdzie żadne statystyki nie sięgają jest jeszcze gorzej. Ludzie pracujący za dniówki, nie mający żadnych oszczędności (bo i z czego – przy zarobkach 2 dolarów dziennie nie jest łatwo coś odłożyć) potracili z dnia na dzień możliwości zarobków.
Już teraz doszło do protestów i walk ulicznych z policją, kiedy mieszkańcy slumsów odmówili przestrzegania godziny policyjnej – ludzie rzucali w policję kamieniami krzycząc: ""lepiej umrzeć od wirusa niźli z głodu…"".
Bardzo wzrosły też napady i kradzieże. Co drugą noc słychać w naszej okolicy strzały – coś, czego nie pamiętamy od 2013 roku. Nie działają sądy, czy inne ważne dla bezpieczeństwa instytucje.
Ponieważ Kenia zadłużała się od wielu lat już dawno przekraczając krytyczną granicę tzw. bezpiecznego zadłużenia państwa, to nie mamy dużych możliwości ratowania poszczególnych firm czy pomocy jednostkom.
W sąsiedniej Ugandzie wprowadzono wprawdzie projekt dowozu żywności do domów, ale w bardziej zurbanizowanej Kenii, gdzie w jednym tylko slumsie (Kibera) żyje ok. 600 tys. mieszkańców, jest to praktycznie niewykonalne.
Również nawoływania do mycia rąk i przestrzegania dystansu brzmią ponuro dla ludzi, którzy walczą o wodę do picia. W Nairobi miasto dostarcza wodę rurociągami maksymalnie dwa razy w tygodniu po kilka godzin, a stłoczeni ludzie w slumsach i pół-slumsach nie mają fizycznej możliwości zostać w domach (mieszkają w blaszakach) i się odseparować. I nie zmieni tego ani kwarantanna, ani żaden zakaz. Ani nawet brutalność policji, próbującej zamknąć Kenijczyków w domach.
W tyle głowy każdego mieszkańca Nairobi jest teraz większa obawa przed głodem, a nie koronawirusem.
Koronawirus a handel ludźmi
Koronawirus niewątpliwie już ma wpływ na naszą pracę. Jednak w pełni skalę tego jak Pandemia Covid-19 wpłynie na handel ludźmi i na przeciwdziałanie niewolnictwu będziemy mogli dopiero ocenić za jakiś czas. Wprawdzie ograniczenia podróży zamknęły na pewien czas sprzedaż Kenijczyków na rynki zagraniczne, z drugiej jednak strony stoimy w obliczu strasznej biedy a to oznacza większą desperację która doprowadzi do rozpaczliwych decyzji – nierzadko kończących się handlem ludźmi.
Jak owce na rzeź
Tutaj nazywa się ich mbuzi, czyli owce. Wycieńczeni, ściśnięci w ciężarówkach przedzierają się przez bezdroża północnej Kenii. Spośród nich kilkadziesiąt dziewcząt trafi do Nairobi. Staną się niewolnicami domowymi lub wylądują w lokalnych burdelach. Albo jedno i drugie. I tak co miesiąc…  
  Obecnie rząd nakazał zamknięcie ośrodków, schronisk, domów dziecka – więc musieliśmy zatrzymać przygotowania otwarcia naszego schroniska (mamy już dom i rozpoczęliśmy jego adaptację) To samo dotyczy spotkań, warsztatów, szkoleń, które byliśmy zmuszeni zawiesić. Zamknęliśmy też pracę w biurze – żeby nie narażać naszych pracowników na zarażenie Covid-19.
Nie oznacza to, jednak że zawiesiliśmy naszą pracę: staramy się funkcjonować na tyle na ile pozwala nam obecna sytuacja. Stworzyliśmy listę najbardziej potrzebujących wśród naszych ofiar i młodzieży i zainicjowaliśmy wsparcie finansowe, które pozwoli im zakupić podstawowe produkty takie jak chleb, mleko, mąkę. Opłaciliśmy też im podstawowe ubezpieczenie zdrowotne. Każdy nasz podopieczny prócz zapomogi finansowej i ubezpieczenia zdrowotnego otrzymał internet mobilny – aby mieć z nami kontakt i aby nasi pracownicy prowadzili dalej terapię -, w których wypadkach jest to nadal konieczne.
Szczególną grupą, która wymaga opieki są te ofiary, które otrzymały granty na założenie biznesu: widmo bankructwa jest na wyciągnięcie ręki i nie łudzimy się że trzeba ich i ich rodziny będzie dalej utrzymywać przynajmniej przez kilka miesięcy.
Jednocześnie otrzymujemy dramatyczne apele od pracowników administracji rządowej, którzy są w dramatycznej sytuacji, jeżeli chodzi o pomoc dzieciom ulicy, zagubionym czy sierotom. Proszą o żywność, lekarstwa, ubrania, słowem – o cokolwiek. W ten sposób staliśmy się, bez niezbędnego przygotowania, organizacją humanitarną utrzymującą naszych podopiecznych i walczącą już nie o ich wolność, a o ich przetrwanie.
W związku z trwającą obecnie Pandemią mam świadomość, że i w Polsce sytuacja jest bardzo trudna. W związku z tym podjęliśmy decyzję o zawieszeniu naszej zbiórki – tak poprzez kampanię Wolni – Niewolni (w szkołach, urzędach czy parafiach) jak poza akcją Wolni - Niewolni. Nie jest to czas prosić o finansowej wsparcie dla naszej pracy w tak trudnym dla wszystkich czasie.
Kampania Wolni-Niewolni
W piątek 7 lutego rusza kampania mówiąca o współczesnym niewolnictwie i handlu ludźmi. 
Jeżeli jednak sytuacja się trochę poprawi (a u nas zapewne pogorszy) to będziemy prosić was o jakieś minimalne wsparcie, tak by ofiary handlu ludźmi – zwłaszcza dzieci – nie przymierały głodem.
Za to cały czas będziemy was informować tak o naszej pracy, jak i o sytuacji wynikającej z postępów koronawirusa w Afryce.
Strona polska organizacji HAART: haartpoland.org
        1",KRZYSZTOF BŁAŻYCA,DODANE 06.04.2020 16:30,,,https://www.gosc.pl/doc/6246267.Lepiej-umrzec-od-wirusa-nizli-z-glodu-Polak-w-Kenii-o-sytuacji
Portugalscy duchowni przeciw ograniczaniu kultu,"Portugalskie duchowieństwo coraz bardziej sprzeciwia się planom socjalistycznego rządu Antonia Costy zaostrzenia restrykcji epidemicznych, służących ograniczeniu kultu. Biskupi negują też informacje niektórych mediów, iż mieli rzekomo wyrazić zgodę na zakazanie tegorocznych Pasterek, sugerując się obawami o bezpieczeństwo epidemiczne.
- W chwili obecnej nie posiadamy informacji, na podstawie których moglibyśmy zakazać sprawowania tych nabożeństw z powodu Covid-19. W naszym odczuciu obecna sytuacja sanitarna pozwala na sprawowanie mszy św. w kościołach, a obiekty te są bezpieczne pod względem epidemicznym – powiedział przewodniczący Konferencji Episkopatu Portugalii biskup Jose Ornelas.
W ostatnich dniach wielu portugalskich duchownych publicznie krytykowało wprowadzane ograniczenia w sprawowaniu kultu. Przypominali, że już między połową marca a czerwcem istniał zakaz organizowania nabożeństw z udziałem wiernych.
Na podstawie wprowadzonych w listopadzie przepisów o stanie wyjątkowym na terenie 191 powiatów najbardziej dotkniętych COVID-19 obowiązuje zakaz wychodzenia w soboty i niedziele z domów pomiędzy 13:00 – 5:00. Oznacza to, że w godzinach tych kościoły mają być zamknięte. W pozostałych powiatach msze św. mogą być organizowane praktycznie bez ograniczeń. Jedyne restrykcje to konieczność zachowania pomiędzy wiernymi 1,5-metrowego odstępu, a także noszenie masek ochronnych.
1
OCEŃ TEN ARTYKUŁ
1 2 3 4 5",,DODANE 21.11.2020 10:26,KAI,"TAGI:
covid-19 koronawirus kościół pandemia portugalia restrykcje",https://www.gosc.pl/doc/6621279.Portugalscy-duchowni-przeciw-ograniczaniu-kultu
Polski misjonarz z Amazonii prosi o aparaty tlenowe,"Paradoksalnie w miejscu nazywanym „płucami świata”, to tlen jest obecnie towarem deficytowym. Peruwiańska Amazonia przeżywa dramatyczny czas, a rozprzestrzeniająca się epidemia grozi wyginięciem wielu grup etnicznych żyjących w dżungli. Szpitale dawno przeszły już zapaść, brakuje aparatów tlenowych, podstawowych leków i środków bezpieczeństwa, a także personelu medycznego, który nie chce pracować na tym odizolowanym terenie.
W tej kryzysowej sytuacji polscy misjonarze pracujący w Amazonii organizują wsparcie dla lokalnych ośrodków zdrowia.
Z każdym dniem przybywa chorych. W mieście Iquitos, będącym stolicą najbardziej odizolowanego regionu peruwiańskiej Amazonii, jest zaledwie 13 lekarzy i 18 pielęgniarek, a potrzeba tam 80 lekarzy i 300 pielęgniarek. Jeszcze gorzej sytuacja wygląda na misji w Pebas, gdzie pracuje ks. Paweł Sprusiński. Na 16 tys. ludzi jest tam tylko jeden lekarz. U sześciu osób potwierdzono już koronawirusa. Ks. Sprusiński prosi Polaków o wsparcie zbiórki na aparaty tlenowe i podstawowe lekarstwa, których ceny wzrosły nawet 20-krotnie.
„Nasza ekipa misjonarzy z Pebas podjęła decyzję o zorganizowaniu zbiórki pieniężnej, aby pomóc naszemu lokalnemu ośrodkowi zdrowia. Rozpoczęliśmy zbiórkę na przynajmniej dwa koncentratory tlenu (znane też jako aparaty tlenowe), które w dobie pandemii koronawirusa są świetnym rozwiązaniem dla miejscowości w Amazonii – tłumaczy w swym apelu ks. Sprusiński. – Urządzenie to nie potrzebuje butli z tlenem, które można zdobyć i napełnić tylko w dalekim Iquitos. Aparat tlenowy koncentruje tlen z powietrza i pomaga osobom z problemami oddechowymi. Na dziś koszt jednego dużego urządzenia, które koncentruje 10 ml tlenu na minutę to ok. 2 tys. dolarów.“
Zbiórka funduszy prowadzona jest również wśród mieszkańców misji. Kościół w Peru cieszy się ogromnym zaufaniem społeczeństwa, w przeciwieństwie do skorumpowanych władz lokalnych i samorządowych.
Pomóc można tutaj:  https://pomagam.pl/646yrek8
1",,DODANE 14.05.2020 07:00,VATICANNEWS.VA,"TAGI:
amazonia aparaty tlenowe kościół pandemia koronawirusa pomoc",https://www.gosc.pl/doc/6299770.Polski-misjonarz-z-Amazonii-prosi-o-aparaty-tlenowe
,"Kościół katolicki w Polsce 3 maja obchodzi uroczystość Najświętszej Maryi Panny Królowej Polski, która została ustanowiona przez papieża Benedykta XV w 1920 r., na prośbę biskupów polskich po odzyskaniu niepodległości. Uroczystość ta nawiązuje do Ślubów Lwowskich króla Jana Kazimierza z 1656 r., Konstytucji 3 maja oraz oddania Polski pod opiekę Maryi po uzyskaniu niepodległości.
W tym roku liturgiczna Uroczystość Najświętszej Maryi Panny Królowej Polski będzie obchodzona 2 maja, a nie jak zwykle 3 maja, ponieważ tego dnia wypada niedziela wielkanocna, a w niedziele wielkanocne nie ma możliwości obchodzenia innych uroczystości.
Jednak na Jasnej Górze 3 maja, w obchodzone wtedy również święto narodowe Konstytucji 3 Maja, odprawiona zostanie o 11.00 uroczysta Msza św. celebrowana przez przewodniczącego Konferencji Episkopatu Polski. Abp Stanisław Gądecki dokona wówczas Zawierzenia Polski Najświętszemu Sercu Pana Jezusa i Matce Bożej Królowej Polski. Służyć temu będzie nowy akt zawierzenia, nawiązujący do 100-lecia urodzin św. Jana Pawła II, beatyfikacji kard. Stefana Wyszyńskiego jak również stulecia ocalenia Polski w Bitwie warszawskiej.
Geneza, śluby lwowskie Jana Kazimierza
W czasie najazdu szwedzkiego, 1 kwietnia 1656 r. w katedrze lwowskiej, przed cudownym wizerunkiem Matki Bożej Łaskawej, król Jan Kazimierz złożył uroczyste śluby, w których zobowiązywał się m.in. szerzyć cześć Maryi, wystarać się u papieża o pozwolenie na obchodzenie Jej święta jako Królowej Korony Polskiej, a także zająć się losem chłopów i zaprowadzić w państwie sprawiedliwość społeczną.
Autorem tekstu wspomnianych ślubów lwowskich był św. Andrzej Bobola. Temu wiekopomnemu wydarzeniu towarzyszyło odśpiewanie litanii do Najświętszej Panny. Nuncjusz apostolski Pietro Vidoni, który przewodniczył uroczystej Mszy św. w katedrze lwowskiej, dodał do modlitwy wezwanie “Królowo Korony Polskiej, módl się za nami”, które zgromadzeni biskupi i senatorowie trzykrotnie powtórzyli. Po ślubowaniu władcy, w imieniu senatorów i szlachty, podobną rotę odczytał podkanclerz koronny biskup krakowski Andrzej Trzebnicki, a wszyscy obecni powtarzali słowa jego ślubowania.
Jan Kazimierz nie mógł jednak dopełnić ślubów. Państwo opanowywał wówczas coraz większy chaos, a sam władca w niedługim czasie (1668 r.) zdecydował się abdykować.
Odnowienie ślubów w sytuacji narodowej niewoli
W roku 1856 r. w Paryżu, nastąpiło odnowienie ślubów Jana Kazimierza przez jednego z twórców zgromadzenia zmartwychwstańców ks. Aleksandra Jełowickiego oraz krąg osób m. in. z Adamem Mickiewiczem, przekonanych, że drogą do odzyskania niepodległości jest moralne odrodzenie polskiego społeczeństwa.
Aktualizacja ślubów Jana Kazimierza miała miejsce także w 1904 roku. Dokonał tego św. Józef Bilczewski, ówczesny arcybiskup Lwowa, który zgromadził przedstawicieli narodu ze wszystkich zaborów. Duchowny ponowił śluby we Lwowie, według odnowionej formuły i wskazał po raz kolejny ich realizację jako drogę do odzyskania niepodległości. Po tych uroczystościach papież Pius X w 1908 r. zezwolił na wpisanie wezwania „Królowo Polski” na stałe do Litanii Loretańskiej. W tym samym roku ustanowił dla diecezji lwowskiej święto Królowej Polski.
Ustanowienie święta Najświętszej Maryi Panny Królowej Polski
Po odzyskaniu przez Polskę niepodległości w 1918 r. Episkopat Polski zwrócił się do Stolicy Apostolskiej o wprowadzenie święta dla Polski pod wezwaniem „Królowej Polski”. Papież Benedykt XV chętnie przychylił się do tej prośby (1920). Biskupi umyślnie zaproponowali Ojcu świętemu dzień 3 maja, aby podkreślić nierozerwalną łączność tego święta z Sejmem Czteroletnim, a zwłaszcza z uchwaloną 3 maja 1791 roku pierwszą Konstytucją polską
W obliczu zagrożenia nowym “potopem”, tym razem bolszewickim, w 1920 r. Polacy ponownie zwrócili się o pomoc Matki Bożej. Episkopat odwołał się do ślubów Jana Kazimierza, szukając umocnienia narodu na Jasnej Górze, wzywając wiernych do zachowania nadziei i postawy na wzór ojca Augusta Kordeckiego. Niedługo później, 15 sierpnia, polska armia odniosła zwycięstwo nad bolszewikami, zwane „Cudem nad Wisłą”.
Śluby Jasnogórskie zainicjowane przez kard. Hlonda
Gorącym orędownikiem odnowienia ślubów narodu polskiego był prymas August Hlond. W 1936 roku na Jasnej Górze, licząca 100 tys. osób młodzież akademicka, złożyła ślubowanie, w którym wybrała Matkę Bożą na swoją patronkę, zobowiązując się kształtować życie społeczne na wartościach religijno-narodowych, w duchu chrześcijańskim.
Podczas wojny 31 października 1943 r. Pius XII dokonał poświęcenia całej rodziny ludzkiej Niepokalanemu Sercu Maryi.
Po II wojnie światowej – z inicjatywy kard. Hlonda – 8 września 1946 roku milionowa rzesza wiernych, złożyła na Jasnej Górze Akt Ofiarowania Niepokalanemu Sercu Maryi, tym samym ponownie uaktualniając śluby Jana Kazimierza. Uroczystość ta nawiązywała również do aktu, którego w 1943 roku dokonał Pius XII.
Nowa wersja ślubów opracowana przez internowanego prymasa
W 300. rocznicę królewskich ślubów Jana Kazimierza, nową ich wersję opracował internowany wówczas w Komańczy prymas Polski kard. Stefan Wyszyński. Upływająca w tym czasie 300. rocznica ślubów, stanowiła według polskich biskupów dobrą okazję do odnowienia przez naród przyrzeczeń złożonych Maryi w formie, która odpowiadałaby nowym potrzebom.
26 sierpnia 1956 r. wierni na Jasnej Górze uroczyście ślubowali Maryi: “Przyrzekamy uczynić wszystko, co leży w naszej mocy, aby Polska była rzeczywistym królestwem Twoim i Twojego Syna, poddanym całkowicie pod Twoje panowanie, w życiu naszym osobistym, rodzinnym, narodowym i społecznym”. Przyrzekali też “wszczepiać w umysły i serca dzieci ducha Ewangelii”, strzec chrześcijańskich obyczajów, wychować młode pokolenie w wierności Chrystusowi, bronić je przed bezbożnictwem i zepsuciem”.
Tekst ślubów odczytał biskup Michał Klepacz (pełniący w tym czasie obowiązki przewodniczącego Episkopatu). O osobie uwięzionego prymasa przypominał pusty fotel, ustawiony przed ołtarzem.
W 1957 r. z inicjatywy prymasa Wyszyńskiego rozpoczęła się “Wielka Nowenna” przygotowująca Kościół w Polsce do obchodów Millennium Chrztu Polski. Połączona została z peregrynacją cudownego obrazu Matki Boskiej Częstochowskiej po wszystkich diecezjach i parafiach. Nawet “aresztowanie” obrazu przez SB nie wpłynęło na zastraszenie społeczeństwa.
W 1962 r. papież Jan XXIII ogłosił Maryję Królową Polski i jej główną patronką.
Podczas jasnogórskich obchodów Millennium chrztu Polski 3 maja 1966 r. cały polski Episkopat w obecności kilkuset tysięcy pielgrzymów dokonał uroczyste ślubowania NMP. W uroczystościach milenijnych pragnął uczestniczyć papież Paweł VI, na to jednak nie zgodziły się komunistyczne władze. Dopiero Jan Paweł II, mógł jako pierwszy w historii papież przybyć na Jasną Górę.
Zawierzenie Jana Pawła II
3 i 4 czerwca 1979 r. Jan Paweł II dokonał aktu zawierzenia Pani Jasnogórskiej: “… Zawierzam Ci, o Matko Kościoła, wszystkie sprawy tego Kościoła, całą jego misję i całą jego służbę w perspektywie kończącego się drugiego tysiąclecia dziejów chrześcijaństwa na ziemi”.
W 1982 r. Kościół obchodził 600-lecie obecności Cudownego Obrazu na Jasnej Górze. Zwieńczeniem kilkuletnich przygotowań do tego jubileuszu była obecność w Częstochowie Jana Pawła II, który przewodniczył obchodom w dniach 18-19 czerwca 1983 r. Biskupi polscy opracowali również w 1990 r. “Drugą Wielką Nowennę”, która miała za zadanie przygotować Kościół w Polsce na kolejne tysiąclecie chrześcijaństwa.
W czasie pobytu na Jasnej Górze 4 czerwca 1997 r. Jan Paweł II powierzył Matce Bożej przygotowania do Wielkiego Jubileuszu Chrześcijaństwa w 2000 roku.
Akt zawierzenia z okazji 1050-lecuia chrztu Polski
Nowego Aktu Zawierzenia Narodu Polskiego Matce Bożej – z okazji rocznicy 1050-lecia chrztu Polski – dokonał 3 maja 2016 r. obecny przewodniczący KEP – abp Stanisław Gądecki.
Potrzebę odnowionego i uzupełnionego aktu zawierzenia wyjaśniał wówczas abp Stanisław Gądecki wiernym zgromadzonym na Jasnej Górze. Poważnym współczesnym problemem – jak podkreślił – jest wypaczone pojęcie wolności, gdyż dla wielu współczesnych “wolność staje się wręcz religią”, skutkującą tym, że “wywyższa się człowieka kosztem Boga i liczy się tylko nieskrępowana wolność poszczególnych jednostek”. A więc podstawowym problemem staje się odpowiedzialne korzystanie z wolności.
Drugim nowym problemem – jak podkreślił – jest dzisiaj odniesienie do prawa Bożego, z czego – w przeciwieństwie do twórców Konstytucji 3 Maja – dzisiejsi prawodawcy coraz częściej rezygnują.
Trzecim aktualnym problemem – zdaniem przewodniczącego KEP – jest kształt obecnego polskiego patriotyzmu. “Autentyczny patriotyzm nie zna nienawiści do nikogo (…) trzeba bezwzględnie unikać ryzyka tego, ażeby ta niezbywalna funkcja narodu nie wyrodziła się w nacjonalizm” – wyjaśniał.
“Odejście od chrześcijaństwa, odejście od prawdy, musiało doprowadzić także do dezintegracji Europy – zauważył hierarcha i podkreślił, że powrót do europejskiej jedności wymaga powrotu do świata ewangelijnych wartości” oraz do kultury bazującej na prawdziwej znajomości człowieka, jego natury i sensu istnienia.
Ponowne zawierzenie w „dzisiejszym trudnym doświadczeniu”
W najbliższą niedzielę 3 maja 2020 r. abp Stanisław Gądecki będzie przewodniczył uroczystościom na Jasnej Górze, podczas których zawierzy naszą ojczyznę Najświętszemu Sercu Pana Jezusa i Matce Bożej Królowej Polski. Akt zawierzenia będzie transmitowany przez TVP3 i TV Trwam”.
W Akcie Zawierzenia czytamy m.in.: „Wraz z Maryją, Bogurodzicą Dziewicą, Królową Polski i Świętymi Patronami, błagamy o ratunek dla naszej Ojczyzny w jej dzisiejszym trudnym doświadczeniu. (…) Dzisiaj zawierzamy Tobie naszą Ojczyznę i Naród, wszystkich Polaków żyjących w Ojczyźnie i na obczyźnie. Tobie zawierzamy całe nasze życie, wszystkie nasze radości i cierpienia, wszystko czym jesteśmy i co posiadamy, całą naszą przeszłość, teraźniejszość i przyszłość”.
Gość Niedzielny 18/2020
GOŚĆ NIEDZIELNY
1",,DODANE 02.05.2020 08:50,KAI,"TAGI:
akt zawierzenia geneza pandemia koronawirusa uroczystość najświętszej maryi panny królowej polski śluby",https://www.gosc.pl/doc/6283235.Uroczystosc-Najswietszej-Maryi-Panny-Krolowej-Polski
"Kard. Krajewski: Jeśli dzisiaj nie będziemy dobrzy, to kiedy?","W niedzielę po raz czwarty obchodzony będzie w Kościele Światowy Dzień Ubogich. To dzień miłości i solidarności z cierpiącymi z powodu biedy i niedostatku. Pandemia nie pozwala na zorganizowanie wydarzeń z udziałem dużej liczby osób, ale jednocześnie stwarza okazję, aby dostrzec konkretnego człowieka z jego szczególnymi potrzebami. Jałmużnik Papieski, kard. Konrad Krajewski zauważa, że Jezus każdego dnia pomagał tym, których spotkał. Zaznacza, że Dzień Ubogich jest wezwaniem, aby każdy dzień był pełen miłości do drugiego człowieka, bo jeśli dziś nie będziemy dobrzy, to kiedy?
W rozmowie z Radiem Watykańskim, Jałmużnik Papieski stwierdził, że pandemia wzywa do uruchomienia fantazji, aby wyjść naprzeciw aktualnym potrzebom tych, którzy są wykluczeni i zmarginalizowani.
""Na dzisiaj nasi biedni, ci którzy mieszkają w Rzymie, nie potrzebują jedzenia, ani ubrania. Żeby mogli skorzystać z noclegowni potrzebują natomiast testu, że nie są zarażeni i my te testy robimy już od kilku tygodni, bez nich nikt ich nie przyjmie. Codziennie wykonujemy prawie 50 testów. Nawet do szpitala nie można wejść jeśli ktoś nie ma zrobionego testu – podkreśla kard. Krajewski. – Rozdajemy też ubogim szczepionki. Lekarze mówią, że to jest bardzo potrzebne, żeby przynajmniej nie było objawów jednej z chorób, które występują zwykle jesienią i zimą, aby nie pojawiała się wysoka temperatura. Zakupiliśmy zatem szczepionki, o które dzisiaj jest bardzo trudno, nie ma ich we włoskich aptekach, dlatego ponad tysiąc sztuk sprowadziliśmy ze Szwajcarii i szczepimy wszystkich biednych, którzy tego sobie życzą: bezdomnych oraz tych, których nie stać na szczepionki i tych, którzy nie są ubezpieczeni. W zeszłym roku tego nie robiliśmy, bo nie było takiej potrzeby. W zależności od sytuacji trzeba myśleć o tym, jak pomóc drugiemu człowiekowi"".
Wyciągnij rękę do ubogiego
Orędzie ojca świętego Franciszka na IV Światowy Dzień Ubogiego (XXXIII Niedziela Okresu Zwykłego, 15 listopada 2020 r.) 
1",,DODANE 13.11.2020 14:44,VATICANNEWS.VA,,https://www.gosc.pl/doc/6612509.Kard-Krajewski-Jesli-dzisiaj-nie-bedziemy-dobrzy-to-kiedy
Ksiądz z Neapolu spowiada na ulicy,"W Krakowie był konfesjonał przed galerią handlową, w Koszalinie - mobilny konfesjonał. Spowiada na ulicy także neapolitański ksiądz Michele Madonna.
Kapłan zaznacza: „Jeśli Kościół, jak mówi papież, jest szpitalem polowym, to znaczy, że musimy nim być podwójnie w tym historycznym momencie”. Ksiądz Michele Madonna jest proboszczem trzech parafii w centrum Neapolu. Co tydzień usadawia się na ulicy i udziela sakramentu pokuty. „Prawdę mówiąc, robi to od co najmniej 18 lat. Są z nim także młodzi z jego trzech parafii, którzy głoszą Ewangelię przechodniom za pomocą krótkich scenek teatralnych, inspirowanych niektórymi fragmentami Pisma. W ostatnich dwóch latach inicjatywa ks. Michele i jego młodzieży nabrała szczególnego znaczenia” - pisze Antonio Averaimo, neapolitański korespondent „Avvenire”, największego tygodnika katolickiego we Włoszech.
Ksiądz Michele mówi: „Także ta czwarta fala oddala ludzi od sakramentów. Coraz mniej wiernych chodzi do kościoła, by uczestniczyć w Mszy św. i korzystać z sakramentu pokuty. Aczkolwiek, kiedy wychodzę na ulicę spowiadać, widzę, jak bardzo ludzie potrzebują Boga. Nie mam ani minuty wolnej, kiedy tam jestem: wielu ludzi, widząc mnie, zgłasza potrzebę skorzystania z sakramentu. Przyszły do mnie nawet osoby, które przyłączyły się do sekt satanistycznych, należące do Camorry... [neapolitańska mafia - przyp. red.]. Widziałem ludzi przebaczających z serca mordercom swoich rodziców...”.
Według ks. Michele, Kościół w trakcie pandemii poniósł poważne ryzyko „oddolnego zatrzymania”. „Wielu chrześcijan poszło drogą przeciwną do tej wskazanej przez papieża i biskupów. A tymczasem ten okres musi być postrzegany również jako szansa” - mówi neapolitański kapłan.
Jak wielu jego współbraci w kapłaństwie, ks. Michele jest bardzo aktywny w social mediach i nowoczesnych środkach komunikacji. Jego strona na Facebooku „La risposta di Dio - don Michele Madonna” liczy 21 tys. obserwatorów, a jego homilie są wysyłane do wielu setek osób za pośrednictwem WhatsApp. Kapłan zaznacza jednak, że zdaje sobie sprawę także z ryzyka: „To ryzyko to utrata wymiaru wspólnotowego Kościoła. Social media są ważne, ale nie mogą zastąpić wspólnoty” - uważa.
W jednym z jego trzech parafialnych kościołów przez 365 dni w roku trwa adoracja wieczysta. Każdego roku ks. Michele organizuje w Neapolu spotkanie, które gromadzi tysiące osób. On sam twierdzi, że nie robi nic nadzwyczajnego. „Mój styl niczym nie różni się od stylu Jezusa: ulica to uprzywilejowane miejsce Jego głoszenia. Nie oznacza to umniejszania miejscom uświęconym. Ale błędem jest tkwienie tylko wewnątrz naszych kościołów. Tak samo jak błędem byłoby tkwienie jedynie na zewnątrz”.
1",BAJA /AVVENIRE,DODANE 16.01.2022 17:03,,"TAGI:
konfesjonał kościół neapol pandemia sakrament pokuty spowiedź włochy",https://www.gosc.pl/doc/7319258.Ksiadz-z-Neapolu-spowiada-na-ulicy
Bp Galbas: Masz bliskiego człowieka w Józefie,"Dziś mija rok od przyjęcia sakry biskupiej przez bp. Adriana Galbasa SAC. W rozmowie z ks. Łukaszem Gołasiem SAC z Radia Pallotti.FM mówi on o niepokojących objawach tąpnięcia w Kościele, o życiodajnej sile Ewangelii i św. Józefie, który będzie inspirował do końca świata.

Ks. Łukasz Gołaś SAC: „Kryzys w Kościele”, „czeka nas laicyzacja”, „Kościół dostaje rachunek od młodych” – to zdania przeczytane niedawno w prasie. Czy rzeczywiście Kościół w Polsce się kończy?

Bp Adrian Galbas SAC: No, to są oceny bardzo surowe, formułowane pewnie przez jakieś media bardziej laicko-lewicowe. Z pewnością nie ma takiej przesłanki, żeby powiedzieć, że Kościół w Polsce się kończy. Natomiast rzeczywiście powinniśmy liczyć się z tym, że jakaś postać Kościoła polskiego, jakiś sposób obecności Kościoła w społeczeństwie, będzie podlegał przemianom. Te tytuły, chociaż brzmią surowo, nie są wyssane z palca. Dla mnie takim najbardziej niepokojącym objawem tąpnięcia czy nawet kryzysu, który przeżywa Kościół w ogóle, ale także Kościół w Polsce, jest spadek zaufania do Kościoła. To jest struna bardzo delikatna – Kościół, który by nie miał zaufania, z dużą trudnością mógłby głosić Ewangelię, ponieważ słuchacze mogliby pomyśleć, że to nie jest prawda. Jeżeli Kościół nie mógłby głosić Ewangelii, to naprawdę byłby w sytuacji bardzo trudnej.

Myślę, że jakaś postać Kościoła, do której jesteśmy przyzwyczajeni, będzie ewoluowała.
Kościół będzie pewnie mniej masowy, ale za to bardziej wybrany, i to wybranie Kościoła będzie w dużo większym stopniu konsekwencją osobistej więzi z Chrystusem niż tylko takich połączeń kulturowo-rytualnych: jestem w Kościele, bo jestem w takim miejscu Europy i świata, gdzie większość jest w Kościele, więc i ja.
Wspominam niedawną rozmowę z młodym człowiekiem o Kościele. W odpowiedzi na pewne jego poważne wątpliwości co do nauki Kościoła powiedziałem mu: Przecież ty jesteś bierzmowany. On mówi: Nie, nie, oni mi tylko to zrobili. Bardzo mnie to zdanie zatrzymało. Pomyślałem sobie – ja też już może kilkuset ludziom „zrobiłem” bierzmowanie i może tak „robimy” sobie te sakramenty. Myślę więc, że takiego Kościoła będzie mniej. Że więcej będzie takiego, o którym przecież lata temu pisał Józef Ratzinger, właśnie Kościoła, który jest mniej liczny, ale miejmy nadzieję, bardziej nasycony Ewangelią, jak to ziarenko soli. Paradoksalnie taki Kościół będzie pewnie też bardziej interesujący dla świata. Pytanie, czy jesteśmy gotowi na to w Kościele w Polsce – na taką przemianę, przede wszystkim przemianę mentalną.
Ludzie, którzy piszą takie hasła, którzy wychodzą na ulicę, mówią być może tylko o jakiejś części Kościoła i duchowieństwa, która jest uwikłana w skandale? Przecież w całym Kościele tak nie jest.

Jasne, te trudne sytuacje bezpośrednio dotyczą niewielu osób, jednak rzutują na całą wspólnotę. Prawda jest też taka, że Kościół „dzieje się” w parafiach, w małych wspólnotach, więc to wszystko, co nam pokazują media, to też nie jest cała prawda o Kościele, ale nie jest to też zupełna nieprawda. Dlatego trzeba w ocenie być bardzo wyważonym i spokojnym. Dodam jeszcze, żebyśmy się nie bali jakiejś zmiany postaci Kościoła, która być może nas czeka, właśnie mając to przekonanie, że w tym wszystkim nie jesteśmy sami, że Ewangelia jest siłą naprawdę życiodajną i ona w każdych warunkach, nawet tych najbardziej skomplikowanych, znajdzie jakąś podatną glebę, żeby wzrosnąć.
Za nami rok, który wiele osób będzie wspominać jako najkoszmarniejszy w życiu. Gdzie i jak mają szukać nadziei ludzie - także niewierzący - na ten nowy, 2021?

Dobrze, że ksiądz wspomina o niewierzących, bo myślę sobie, że jest im trudniej niż osobom, które mają łaskę wiary i które tę wiarę pielęgnują i przeżywają. Właśnie w takich sytuacjach trudnych, skomplikowanych, także teraz w sytuacji pandemii bardziej rozumiemy, że wiara jest naprawdę wielkim błogosławieństwem i wielką pomocą. Pomaga nam w przechodzeniu przez – używając słów Psalmu 23 - „ciemną dolinę”, z tym przekonaniem, że nie jesteśmy w tym sami.
To nie jest jakaś powierzchowna pociecha, która płynie z wiary, ale naprawdę wewnętrzna siła: nie jestem w tym wszystkim sam.
Natomiast dla ludzi, którzy są niewierzący lub którzy są obojętni wobec wiary, na pewno jest to trudniejsze, bo siły do przeżycia tych trudnych momentów muszą szukać w sobie, czy w innych, także w poczuciu sensu tego, co robią. Sensem jest wówczas to zadanie, które ma się do wypełnienia, a więc to, że jestem rodzicem, małżonkiem, że mam do wypełnienia konkretną misję zawodową, społeczną. To jest wielkie miejsce na to, o czym mówi papież Franciszek – na wielkie poczucie solidarności. Również na nasze świadectwo o wierze. Ładnie napisał Benedykt XVI w Spe salvi, że takie momenty, które mogłyby wydawać się utratą nadziei dla tych, którzy są niewierzący, są dobrym momentem na dialog religijny, żeby w takiej sytuacji zaczynać rozmowę o Panu Bogu i próbować wejść w taką bardzo prostą rozmowę z osobą, która nie wierzy, zadając choćby pytanie: Popatrz, to co mnie w tej sytuacji ratuje, co daje mi pociechę, to jest moja wiara. Może warto, żeby się wysilić więcej i bardziej otworzyć na to światło wiary dla ciebie, w twoim życiu?
Rok 2021 został ogłoszony rokiem Św. Józefa. W swoim liście Patris Corde wydanym z tej okazji, papież Franciszek pisze, że to postać niezwykła i bliska ludzkiej kondycji. Czy naprawdę może być coś inspirującego w życiu cieśli sprzed 2000 lat?

Absolutnie może być! Moje drugie imię to Józef i świadomie używam tego imienia. Nie, żebym miał coś przeciwko św. Adrianowi, ale długo by zajęło, gdybym opowiedział o wszystkich swoich związkach ze św. Józefem i o tym, ile mu zawdzięczam. Myślę, że tak może zrobić bardzo wiele osób.
To ciekawe, że te niewielkie fragmenty Ewangelii, które opowiadają o św. Józefie, są tak inspirujące, że właściwie mało kto nie powie czytając je: tak, to jest mi bliski człowiek.
Jeśli jesteś mężem – masz bliskiego człowieka w Józefie. Jeśli jesteś ojcem, pracownikiem, jeśli borykasz się z jakimiś trudnościami w wierze, przechodzisz przez jakieś ciemności wiary – masz bliskiego człowieka w Józefie. Jeżeli żyjesz w świecie, który nie jest ci bardzo przychylny – masz bliskiego człowieka w Józefie. A przede wszystkim – o czym mówi papież we wspomnianym liście Patris corde – jeżeli jesteś człowiekiem i myślisz o sobie: jestem właściwie bez znaczenia, nie piszą o mnie w gazetach, nie jestem sławny, nie jestem wielki w oczach tego świata, nie jestem mega popularny – masz bliskiego człowieka w świętym Józefie! Właśnie od tego papież zaczyna ten swój piękny, głęboki i wielowątkowy list. Od tego, żeby powiedzieć: w Józefie trzeba pochwalić wszystkich ludzi zwykłych.

Myślę, że to jest postać, która będzie inspirowała do końca świata, nie tylko Kościół. Dobrze, że Ojciec święty nam tę postać teraz przypomniał. Warto także wspomnieć o tym, że w niedzielę Świętej Rodziny papież zaprosił nas, abyśmy przeżywali najbliższe miesiące od 19 marca w kluczu rodziny. To nie tylko rok rodziny, ale Rok Rodziny „Amoris laetitia”. To wyraźne nawiązanie do sławnej adhortacji Franciszka, która 19 marca 2021 będzie miała już 5 lat od swej publikacji. Papież pewnie – tak staram się zrozumieć intencję Ojca świętego – chce powiedzieć: no, dobrze, co się stało z tym dokumentem? Na której półce w szafie stoi bardzo zakurzony? Czy też skorzystaliście z niego jako programu pracy z małżeństwami, z duchowości małżeńskiej, pracy z rodzinami w kryzysie, towarzyszenia osobom w tych nieuporządkowanych sytuacjach małżeńskich czy rodzinnych? Bo o tym wszystkim w tym dokumencie jest. Ważne, że te najbliższe miesiące to nie będzie tylko walka z pandemią, ale to też będzie bardzo duży program duchowo-duszpasterski oparty właśnie o rodzinę i postać świętego Józefa.

Zaciekawiły mnie słowa Pallottiego, który wyjątkowo traktował okres Bożego Narodzenia, mówiąc że to czas „ukazania drogocennej rozmaitości, jaką przyozdobiony jest Kościół święty”. Czy naprawdę rozmaitość jest dziś w Kościele pożądana i cenna?

Pallotti miał genialną intuicję i odwagę, żeby zaproponować takie przeżycie oktawy Epifanii, w ogóle tak wydobyć istotę tego święta, jego teologię, a potem zaproponować taki piękny obchód w pierwszej połowie XIX w., co warto przypomnieć, a więc w zupełnie innym Kościele. To była wielka intuicja i super, że w taki sposób krakowscy pallotyni już od czterech lat do tego nawiązują. Natomiast rozmaitość to jest w ogóle skarb w Kościele. Pallotti był tym zauroczony. Bo mamy albo rozmaitość, albo jednolitość. Rozmaitość jest oczywiście nieskończenie ciekawsza, bardziej inspirująca, dająca dużo więcej energii, jest w ogóle piękna, bo jest jak witraż, który nie ma jednego koloru i jednego kawałka szkiełka, tylko ma wielobarwność. Przez to jest piękny, przez to można tworzyć rozmaite kompozycje, które potem, oświetlone słońcem, zapierają dech w piersiach.
Taki też Kościół – rozmaity - spotykamy na kartach Ewangelii, to Kościół Dziejów Apostolskich, to jest po prostu Kościół katolicki. Jeżeli teraz byśmy dążyli w Kościele do jakiejś jednolitości, do jakiejś psychoduchowej uniformizacji, to trzeba pytać, czy to jest w ogóle katolickie.
Bardzo lubię sobie myśleć, zwłaszcza jak jestem w Rzymie i patrzę na bazylikę św. Piotra właśnie z tą kolumnadą, że to jest obraz tej rozmaitości Kościoła, ta otwartość, że ty możesz wejść i ty, i ty. Jesteśmy różni, mamy różną wrażliwość, różną duchowość, różny sposób przeżywania prawd naszej wiary, ale wszyscy jesteśmy w tym samym Kościele. Jednolitość jest oznaką słabości, jakąś przegraną, jakąś porażką. Nie jest dobrze, jeśli to jest jakaś ambicja w naszym życiu duchowym czy duszpasterskim.

Ta rozmaitość jest obecna w Kościele, ale dotyka tez naszych małych wspólnot - rodzinnych, zakonnych, parafialnych. Jaki duch powinien nami kierować? Jakie apostolstwo? Czego nam potrzeba, żebyśmy się tak przysłowiowo w nich nie pozabijali?

Pewnie jest to sprawa najbardziej na poziomie naszego człowieczeństwa. Nie tyle jakiś opracowanych, skomplikowanych programów, tylko właśnie na poziomie człowieczeństwa. Wspomniał ksiądz o tych wspólnotach najbardziej „mikro” czyli rodziny, małżeństwa, proste wspólnoty zakonne czy inne. I można tak skonstruować życie w tych wspólnotach, że też będzie dążenie do jakiejś jednobarwności, do jakiejś monotonii. Bo albo jest polifonia, albo monotonia, albo jest wielobarwność, albo jednobarwność, albo rozmaitość, albo jednolitość. Mogę budować wspólnotę w takim kluczu: masz być mną, masz myśleć jak ja, masz przeżywać jak ja, masz uważać jak ja, masz po prostu się do mnie dostosować. To jest strasznie okrutne i strasznie niebezpieczne. Czemu mam być tobą? Ja jestem inny od ciebie. Są więzy, które nas łączą, ale nie powodują, że jestem jakąś twoją kserokopią. Tutaj właśnie na tym poziomie człowieczeństwa jest potrzebna duża praca, bo trzeba bardzo podstawowych ludzkich cnót jak szacunek dla drugiego i jego niepowtarzalności, potrzeba zrozumienia i umiejętność zrozumienia drugiego, a także czegoś, co jest chyba jeszcze bardziej podstawowe, czyli pokory. Pokora umożliwia życie we wspólnocie rozmaitej, a pycha zawsze będzie dążyła do stworzenia jakiś układów jednolitych. Na ile to są cechy wyuczalne, na ile je można w sobie wypracować, a na ile je można otrzymać, to już pewnie temat na inną rozmowę. Myślę, że wierność Ewangelii, a także wierność charyzmatowi pallotyńskiemu wymaga od nas wielkiej dążności do tej rozmaitości budowanej na każdym poziomie i do tego, by się jej nie bać, tylko by jej zaufać.
  1
OCEŃ TEN ARTYKUŁ
1 2 3 4 5",KS. ŁUKASZ GOŁAŚ SAC,DODANE 11.01.2021 12:27,,"TAGI:
adrian galbas biskup ewangelia kościół rok świętego józefa wiara święty józef",https://www.gosc.pl/doc/6687241.Bp-Galbas-Masz-bliskiego-czlowieka-w-Jozefie
Maryja czasów grozy,"Najbardziej martwi mnie to, że pozwalamy diabłu, aby rozgrywał Maryją swoją partię w Kościele, używając Jej do jątrzenia, spiskowania, dzielenia i atakowania. W jaki sposób? Za pomocą naszych języków.
Diabeł nienawidzi Maryi i ma ku temu wiele powodów. Jako persona deformata – zdeformowana i zdeprawowana anty-osoba zapiekła w samopotępieniu – ogląda w jej wywyższeniu własny upadek. Nie potrafi znieść tajemnicy Bożej łaski, która stworzenie niżej stojące w hierarchii bytów od niego wyniosła do tak wielkiej godności – do stanu, którego on nigdy nie zaznał, a który definitywnie utracił. Nie potrafi również wytrzymać faktu, że Maryja jest ikoną naszego losu i naszego powołania. To bowiem, czego Bóg w całej pełni chciał dla niej, tego również chce dla nas; idziemy jej drogą – przez Syna do Ojca w Duchu Świętym, a ona idzie z nami. Diabeł nie może znieść tego, jak bardzo w tej drodze Maryja jest po naszej stronie i dla nas. Nie akceptuje jej dziewictwa, świętości, Bożego Macierzyństwa, Niepokalanego Poczęcia, Wniebowzięcia i wielu innych słusznych przymiotów oraz tytułów, które przez wieki Kościół odkrywał, medytował i potwierdzał swym autorytetem. Diabeł boi się zdrowej maryjnej teologii, dlatego próbuje z nią walczyć. Nie z Maryją, ale z jej obrazem w nas. I trzeba uczciwie przyznać – ma na tym polu pewne sukcesy.

Wbrew pozorom czas pandemii koronawirusa wiele wyjaśnia. Niepewność, lęk, frustracja i rozmaite napięcia, które przeżywamy, sprawiają, że polaryzują się nasze postawy i krystalizuje religijność. Nie zawsze jednak w dobrym tego słowa znaczeniu. Wraz z intensyfikującymi się w przestrzeni medialnej zapowiedziami czasów ciemności, proroctwami o Bożym gniewie i karze, sprawiedliwości i sądzie (bynajmniej nie ostatecznym), intensyfikuje się również obraz Maryi czasów grozy. Dla wielu to ona jawi się jako ratunek dla ludzkości i jedyna droga ocalenia (jej Syn, jak można domniemywać nie ma już takich zdolności, albo jest po tej drugiej, karzącej stronie). Modlitwa do Maryi? Jedyna słuszna i sprawiedliwa – tylko taka „ma moc”. Oczywiście, moc ma jeszcze Eucharystia, ale to dlatego, że ciało Jezusa wzięło się z ciała Maryi, więc oba te ciała są tak z sobą zjednoczone, że razem z Synem przyjmujemy do serca także Matkę. Ona jest więc współodkupicielką i wszelkie łaski przez jej ręce przechodzą. Generalnie Jezus nie poradziłby sobie ze zbawienie, gdyby nie ona – musi się więc jej słuchać. Maryja czasów grozy to silna kobieta. Gdy Bóg Ojciec wyciąga rękę do kary, ona potrafi schwytać i przytrzymać, a zestresowaną ludzkość ukrywa pod swym płaszczem, bo tam gniew Boży nie sięga. Jest też dobrym wykrywaczem wszelkich zwiedzeń – można za jej pomocą skutecznie testować duchową rzeczywistość. Na przykład, gdy ktoś nie modli się na różańcu, to nie ma w sobie Boga. Jak się charyzmatycy na uwielbienie zbierają, a o Maryi zbyt dużo nie mówią, to znaczy że heretycy i że Kościół protestantyzują. No i wreszcie sprawa autorytetu. Jak wiadomo Maryja jest Matką Kościoła, więc Urząd Nauczycielski ma w małym palcu. Nie trzeba więc biskupów i papieża słuchać – wystarczy Maryi. Co prawda wcześniej zbyt dużo nie mówiła, ale teraz nadrabia i w nowych objawieniach wszystko nam wyjaśnia. Wystarczy brać, czytać i o nic nie pytać, bo kto pyta, ten błądzi, a wątpić w Maryję to grzech.

Niestety, powyższy opis, choć brzmi kuriozalnie, składa się z fragmentów autentycznych wypowiedzi, nauczań, refleksji i poglądów, które krążą w medialnym obiegu, deformując obraz Maryi w sercach wielu katolików. Obecny czas temu sprzyja, choć obraz Maryi czasów grozy kształtuje się w nas od dawna. Działa tu syndrom oblężonej twierdzy, brak teologicznej wiedzy, wiara zbudowana na stereotypach, lęk przed relacjami ekumenicznymi, nieznajomość Biblii, jurydyczny obraz Boga Ojca i wiele innych jeszcze uwarunkowań oraz zaniedbań. Na tym właśnie wygrywa szatan. I nie chodzi tylko o teologiczne błędy w rozumieniu tajemnicy Maryi – te akurat można czasami trochę usprawiedliwić prostą, gorliwą pobożnością. Chodzi o moment, w którym Maryja zaczyna jawić się nagle jako jedyny autorytet niemal zastępujący Chrystusa, a ostatecznie – jako źródło wiedzy pewnej stającej ponad Kościołem, papieżem i biskupami, a często także przeciw nim. Gdy więc czytam w tak zwanych „najnowszych” objawieniach, że Maryja każe bardziej słuchać siebie niż błądzących hierarchów Kościoła, słyszę w tym demoniczny chichot ojca nieposłuszeństwa, pychy i kłamstwa. Jakże łatwo potrafi on wykorzystać mieszankę pobożności, gorliwości, niewiedzy, lęków i naiwności, aby uderzyć w fundamenty Kościół pod pozorem obrony jego tożsamości. Użyć naszą miłość do Maryi przeciwko temu, co ona najbardziej ukochała. Genialnie pomyślane, prawda?

Będę to zawsze powtarzał: kocham Maryję i ma ona bardzo ważne miejsce w moim sercu i w mojej pobożności. Różaniec – ta niezwykła, biblijna i zarazem teologiczna medytacja – stanowi integralny element mojej codzienności. Bez problemów akceptuję wszystkie Maryjne dogmaty w Kościele – są dla mnie wyrazem jego mądrości, dojrzałości i zdrowej pobożności. Dlatego nie godzę się na zamęt, który sieje w Kościele diabeł, używając do tego celu wykrzywionej i niezdrowej maryjności. Nie akceptuję tego, że pod szyldem Maryi jej dzieci chłoną mroczne wizje świata z piekła rodem, karmią się antagonizmami i podziałami, dają wiarę gnostyckim, lękowym, prymitywnie uproszczonym wizjom rzeczywistości. Już najwyższy czas położyć temu kres. Gdy mnie ktoś pyta, jaki obraz Maryi noszę w sercu, najbardziej lubię odpowiadać: Biblijnej młodziutkiej dziewczyny, zdumionej ogromem łaski w sobie, który z czcią zwiastował jej Archanioł. Niewiasty cienia – delikatnej i cichej, potężnie pokornej, okrytej mocą Najwyższego jak płaszczem. Taka jest moja Maryja – uwielbiająca Boga, dyskretnie i głęboko cierpiąca, mistyczna i charyzmatyczna, bosa i tańcząca. Potrafi nosić ciężkie korony, które włożyliśmy jej na głowę, ale bardziej jej do twarzy z ciemnymi włosami. To Niewiasta obleczona w słońce i w kurz drogi do Betlejem, dziewczyna z Apokalipsy i z Nazaretu. W niej odwieczne Słowo rozbiło swój namiot, a ona to Słowo przez całe swe życie kontemplowała, służąc Mu i żyjąc Nim w Duchu Świętym. Tym mnie zachwyca, tego mnie uczy i w tym stanowi dla mnie wzór. Cała reszta jest tego cudowną konsekwencją.
1
OCEŃ TEN ARTYKUŁ
1 2 3 4 5",ALEKSANDER BAŃKA,DODANE 06.04.2020 07:30,,,https://www.gosc.pl/doc/6246036.Maryja-czasow-grozy
Bezmyślność z modlitewnikiem w ręku?,"Sam się zdumiałem, kiedy to przeczytałem. Brzmi radykalnie: „A daj Boże, by nie było żadnej duszy chrześcijańskiej, która by się w taki sposób modliła”. Chodzi o mechaniczne powtarzanie wyuczonych modlitw. Trudno te słowa zlekceważyć – w końcu ich autorką jest jedna z najbardziej niezwykłych kobiet w historii Kościoła.
Nie przebierała w słowach, nazywając to zdrożnością i bezmyślnością. Święta Teresa od Jezusa, doktor Kościoła, mistyczka, mistrzyni duchowa i wielka reformatorka zakonu karmelitańskiego tak pisała do swoich sióstr zakonnych w „Twierdzy wewnętrznej”: „Lecz kto by nałogowo zwykł rozmawiać z Boskim Majestatem tak, jakby mówił do swego sługi, nie zważając, czy wyraża się dobrze, czy źle, i mówi, co mu przyjdzie na usta albo co od ciągłego powtarzania już umie na pamięć, tego modlitwy, powtarzam, nie uznaję za modlitwę. A daj Boże, by nie było żadnej duszy chrześcijańskiej, która by się w taki sposób modliła. Do was, siostry, ufam w miłosierdzie Boże, że nigdy podobna zdrożność się nie zakradnie, bo macie w zwyczaju rozważać o rzeczach wewnętrznych, co jest od podobnej bezmyślności skuteczną obroną”.

Skąd tak wielki radykalizm świętej Teresy? Czy to znaczy, że nasze babcie i dziadkowie od lat codziennie recytujący w kościelnej ławce litanie, nowenny i różne okolicznościowe modlitwy czynią coś złego? Czy powinniśmy się przejmować tym, że w zestawie naszych zwyczajnych pobożności figurują modlitwy regularnie odmawiane z książeczek do nabożeństwa?      

Nie sądzę, żeby święta Teresa uważała korzystanie z rozmaitych modlitewników za coś niewłaściwego, a litanie i nowenny – za jakąś zdrożność. Wręcz przeciwnie, z pewnością miała świadomość, że to wszystko jest ważne i potrzebne; że ma swe podstawy w liturgicznej tradycji Kościoła i może być pomocnym narzędziem w modlitewnym spotkaniu z Bogiem. Sęk w tym, że to narzędzie potrafi wypełnić nam całą duchową przestrzeń, co więcej, czyni to na tyle skutecznie, że nie pozostawia już miejsca na nic innego; wypełnia i zawłaszcza do tego stopnia, że często, paradoksalnie, bardziej przed Bożą obecnością zasłania, niż do Boga zbliża. Ale przecież – powie ktoś – recytując modlitwę za modlitwą, wkładamy w to niejednokrotnie całe serce. Wcale nie musi to być czynność mechaniczna, bez związku z treścią. Owszem – odpowiem – i ma to wówczas pewien sens. Ale wyobraźmy sobie, że spotykają się dwie zakochane w sobie osoby. Jedna z nich otwiera książkę i przez całe spotkanie odczytuje tej drugiej wzniosłe przesłania o niej i do niej. Tak mija spotkanie za spotkaniem – dzień po dniu, tydzień po tygodniu, rok po roku. Choćby to były najpiękniejsze peany, w pewnym momencie przestaną spełniać swą rolę. Nie zbliżą do siebie zakochanych, nie doprowadzą do wzajemnego poznania, nie skontaktują z problemami. Raczej wykreują sztuczny świat między realnymi osobami, który prędzej czy później któraś z nich porzuci. Bóg jest zdecydowanie bardziej cierpliwy niż my, a my z kolei potrafimy przywiązać się do naszej rutyny i przyzwyczajeń. Czy taka modlitwa, albo też – jak pisze Święta Teresa – „nałogowe rozmawianie z Boskim Majestatem” ma wartość? Z pewnością tak. Jest przecież konkretnym czasem poświęcanym Bogu, formą ofiary z siebie i przez to – aktem miłości. Problem jednak w tym, że taka modlitwa nie kontaktuje nas z nami samymi (z naszą słabością, grzechem, ale i z wielkością oraz godnością dzieci Bożych), nie prowadzi w głąb. Może hartuje naszą wytrwałość i ćwiczy w wierności, ale nie uczy słuchania Boga, nie otwiera na Boże poruszenia i natchnienia, nie oczyszcza i nie kontaktuje z Jego miłością. Dlatego Święta Teresa jest tak radykalna. Ona widzi modlitwę jako coraz bardziej intensyfikująca się relację, drogę do zjednoczenia z Bogiem, a modlitwa recytowana, gdy stanowi jedyną formę naszej modlitewnej aktywności, może nas skutecznie zatrzymać u początków tej drogi – nie daje takiego doświadczenia miłości Boga, jakiego On dla nas pragnie.

Sprawa rozbija się więc o sposób modlitwy i o proporcje. Trudno nie posługiwać się gotowym tekstem, modląc się za pomocą litanii lub nowenny. Ale tego rodzaju duchowa recytacja kryje w sobie również pewne pułapki, w które niechybnie wpadniemy, gdy oddamy jej naszą relację z Bogiem na wyłączność. Pułapkę powierzchowności, rytualizmu, bezrefleksyjnego gadulstwa, bezmyślnego powtarzania wyuczonych formułek. Niestety, wciąż wiele osób nawet nie wie, że można swoimi słowami powiedzieć Bogu coś o sobie; że można trochę przed nim pomilczeć, wsłuchując się w Jego obecność, i w najprostszych słowach opowiedzieć Mu o sprawach serca. Wielu nie sądzi nawet, że Bóg mógłby wprost – w natchnieniach i poruszeniach serca – na ich modlitwę odpowiedzieć. Nie są tego świadomi, bo samo tylko odmawianie modlitw nie daje im kontaktu z tym wymiarem życia duchowego. W konsekwencji Bóg kojarzy im się często z kimś surowym, odległym i niedostępnym, komu trzeba złożyć modlitewną daninę i zaliczyć przed Nim modlitewny obowiązek; kto kiedyś nas rozliczy z nieodprawionych pobożności i nieodmówionych litanii, bo przecież to grzech się nie modlić.

Może więc już najwyższy czas, żeby coś w tej kwestii zmienić? Okres pandemii to dobra okazja, żeby nawrócić się w naszym sposobie przeżywania relacji z Bogiem; żeby uwolnić się od wielomówstwa i pustosłowia, żeby przemyśleć pielęgnowane od lat złe modlitewne nawyki. Koronawirus wybił nas z duchowych nałogów, przyzwyczajeń, odebrał wiele z tego, co przez lata praktykowaliśmy bezmyślnie i automatycznie. Może właśnie tym pragnie posłużyć się Bóg? Może odbiera nam coś po to, aby zwrócić z nawiązką w innym, głębszym wymiarze? Może chce nas ocalić, a nie zniszczyć? Pandemia spulchniła glebę naszych serc, przywiązanie  do tradycyjnych zwyczajów i wartości zasiliła nowymi oczekiwaniami, pytaniami, dylematami, wywlokła na wierzch deficyty w postaci braku żywego doświadczenia wiary, teologicznej niewiedzy czy nawet nieumiejętności autentycznej modlitwy. Jeśli więc rzeczywiście chcemy wzrastać, nie możemy tej gleby zasiać starym ziarnem, wcisnąć w nią zużytych schematów i przyzwyczajeń. W przeciwnym razie, prędzej czy później, znów ją wyjałowimy. Jeśli więc rzeczywiście jest w tym przedziwnym czasie coś apokaliptycznego, jakiś nadprzyrodzony znak, to może właśnie naprowadzają na niego te słowa z objawienia świętego Jana, które wszyscy powinniśmy potraktować jako wezwanie: „Oto czynię wszystko nowe” (Ap 21,5).   
  1
OCEŃ TEN ARTYKUŁ
1 2 3 4 5",ALEKSANDER BAŃKA,DODANE 27.04.2020 12:54,,,https://www.gosc.pl/doc/6277065.Bezmyslnosc-z-modlitewnikiem-w-reku
"Tysiące świątecznych paczek dotarły do ubogich, bezdomnych i samotnych","W tym roku, z powodu pandemii, osoby bezdomne, ubogie, samotne nie będa mogły, jak co roku, zasiąść do wspólnego stołu podczas przygotowanych dla nich tradycyjnych śniadań wielkanocnych. Nie znaczy to, że o nich zapomniano - tysiące potrzebujących otrzymało świąteczne paczki lub tradycyjne potrawy na wynos, przygotowane przez diecezjalne Caritas, zakony lub z inicjatywy świeckich, w tym licznych wolontariuszy.
Caritas Archidiecezji Poznańskiej przygotowała 800 paczek z żywnością. Można je było odbierać w jadłodajni przy ul Łąkowej. Każdy potrzebujący otrzymał na wynos żurek, białą kiełbasę, pasztet, sałatkę, jajka oraz dodatkowo świąteczną paczkę.
W parafii pw. Bożego Ciała odbyły się rekolekcje dla ubogich, które poprowadził ks. Waldemar Twardowski. Zorganizowano też nabożeństwa Drogi krzyżowej ulicami miasta, wokół miejsc, w których na co dzień żyją osoby korzystające z jadłodajni Caritas.
Około 500 osób ubogich, samotnych i bezdomnych posili się na specjalnie przygotowanych dla nich świątecznych śniadaniach w Niedzielę Wielkanocną. Z uwagi na warunki sanitarne spotkania odbędą się w uproszczonej formie. Caritas diecezji koszalińsko-kołobrzeskiej przygotowała 200 posiłków dla koszalinian i 250 dla słupszczan.
W Koszalinie śniadanie zorganizowane zostanie w Domu Miłosierdzia Bożego, zaś w Słupsku przy restauracji Słupski Młyn. Ze względu na obostrzenia obydwa uroczyste śniadania planowane są w formie cateringu.
Caritas diecezji koszalińsko-kołobrzeskiej przygotowała dla tych gości paczki z żywnością o przedłużonym terminie przydatności do spożycia – 200 paczek dla koszalinian i 250 dla słupszczan. Ci ostatni otrzymają dodatkowo 250 paczek z potrawami świątecznymi. – Chcemy, jak w każde święta, pamiętać o ludziach, którzy nie tylko potrzebują takiej pomocy, ale przede wszystkim poczucia, że ktoś o nich pamięta – mówi Krystian Linnik z diecezjalnej Caritas.
„Bazylika pomaga” – to hasło wielu działań charytatywnych organizowanych, zwłaszcza w czasie pandemii przy bydgoskiej bazylice św. Wincentego a Paulo. Każdego dnia przed bazyliką wydawane są̨ posiłki dla potrzebujących. Można skorzystać́ z pomocy medycznej, prawnej, terapeutycznej, ogrzewalni oraz noclegowni. A wszystko pod sztandarem Bydgoskiego Stowarzyszenia Miłosierdzia św. Wincentego à Paulo i dzięki dziesiątkom wolontariuszy, wśród których znaczną część́ stanowią̨ członkowie Młodzieży Misjonarskiej.
1300 paczek świątecznych przygotowała i przekazała potrzebującym Caritas Diecezji Kieleckiej. Rozprowadzano też baranki wielkanocne, aby wesprzeć dzieła miłosierdzia Caritas. Nie będzie natomiast posiłku wielkanocnego dla bezdomnych.
700 paczek zostało wydanych w Kielcach, pozostała część w placówkach terenowych i parafiach. Paczki zawierające przede wszystkim produkty żywnościowe zostały przygotowane przy wsparciu Rządowej Agencji Rezerw Strategicznych oraz produktów pozyskanych w ramach stałej współpracy m.in. z hurtowniami i dostawcami. Pomoc otrzymali głównie ubodzy, seniorzy, bezdomni.
Caritas rozprowadza także baranki wielkanocne z białej czekolady, w ramach Wielkanocnego Dzieła Miłosierdzia. Ofiary składane przy nabywaniu baranków posłużą na pomoc dzieciom z rodzin ubogich, w dożywianiu, organizacji zajęć świetlicowych i wypoczynku letniego.
Także w diecezji płockiej śniadanie wielkanocne dla osób ubogich i samotnych odbyło się w zmienionej formie. Diecezjalna Cariras rozdała około 300 paczek z wiktuałami, które ubodzy i samotni będą mogli zjeść na śniadanie świąteczne w swoich domach i miejscach pobytu.
Paczki odbierano w lokalach Caritas przy ul. Sienkiewicza 54 oraz 34 w Płocku. Otrzymały je osoby, które codziennie korzystają z obiadów przygotowanych przez Caritas, a także pozostali płocczanie, zmagający się z trudnościami materialnymi.
W województwie podlaskim przeprowadzono drugą edycję akcji „Koszyczek Wielkanocny”. Do osób najbardziej dotkniętych epidemią koronawirusa, należących do Kościołów rzymskokatolickiego i prawosławnego, wysłano święconki wielkanocne. Koszyczki z tradycyjnym jajkiem, kiełbasą, chlebem i babką otrzymali również pracownicy personelu medycznego.
Akcja objęła województwo podlaskie oraz wschodnie powiaty województwa mazowieckiego. Święconki dotarły już do wiernych rzymskokatolickich, zaś do prawosławnych, którzy w tym roku obchodzą Wielkanoc prawie miesiąc później zostaną dostarczone do 1 maja.
Święconki zostaną przekazane przede wszystkim seniorom, osobom samotnym, niepełnosprawnym, zagrożonym wykluczeniem społecznym oraz przebywającym na zakaźnych oddziałach szpitalnych tzw. covidowych.
Odbiorców wskażą samorządy, organizacje pozarządowe, parafie rzymskokatolickie i prawosławne oraz Koła Gospodyń Wiejskich. Święconki trafią również do pracowników personelu medycznego. Pomysłodawcą i organizatorem przedsięwzięcia jest Fundacja Hagia Marina.
– Nasz wielokulturowy i wieloreligijny region sprzyja działaniu na rzecz lokalnej społeczności. Dzięki tej wrażliwości podejmujemy wiele inicjatyw wspierających wiernych obu wyznań. Ze względu na to, że mamy różnicę w datach świąt, Koszyczki Wielkanocne na katolickie święta przygotowują prawosławni wolontariusze, a na prawosławne - katolicy – mówi KAI prezes Fundacji Hagia Marina, Patryk Panasiuk.
Koszyczek Wielkanocny to jednorazowe i szczelnie zamknięte folią pudełko, które zawierać będzie to, co zazwyczaj znaleźć można w polskich święconkach - chleb, sól, farbowane jajka, kiełbasę i kawałek ciasta. Produkty będą pochodzić w większości od lokalnych producentów z województwa podlaskiego.
Fundacja Hagia Marina planuje przygotować 20 tys. święconek, które dotrą do ponad 40 tys. odbiorców.
Zgodnie z wieloletnią tradycją, także w tym roku na Wielkanoc paulini z jasnej Góry przygotowali świąteczne paczki. To dary dla podopiecznych Jasnogórskiego Punktu Charytatywnego, który na co dzień wspiera potrzebujących. Stale, tygodniowo, z pomocy korzysta ponad sto osób.
W paczkach znalazły się typowe świąteczne produkty, podkreśla o. Zygmunt Bola, opiekun punktu. Wylicza, że są np. żurek, biała kiełbasa, chrzan, słodka babka. Oprócz świątecznych produktów w podarkach jest też żywność długoterminowa, olej, cukier i inne.
W czasie pandemii działalność Jasnogórskiego Punktu Charytatywnego zasadniczo nie zmieniła się. Jest on czynny od poniedziałku do piątku, w godzinach od 8:00 do 9:30, a wydawanie żywności odbywa się w poniedziałki, środy i piątki. Tygodniowo z pomocy korzysta ok. 120 osób.
Oprócz codziennej pomocy żywnościowej Jasnogórski Punkt Charytatywny swoim podopiecznym próbuje zapewnić także pomoc „odświętną”. Każdego roku 23 grudnia Mszą św. sprawowaną o godz. 16.45 w Kaplicy Matki Bożej rozpoczyna się Wigilia dla biednych i samotnych. Po Eucharystii odbywa się uroczysta wieczerza w barze Domu Pielgrzyma.
500 paczek żywnościowych przekazano podopiecznym Caritas bielsko-żywieckiej i bielskiego koła Towarzystwa Pomocy im. św. Brata Alberta. W paczkach rozdawanych przed wejściem do kuchni Towarzystwa w Bielsku-Białej nie zabrakło wędlin, przysmaków wielkanocnych i środków higienicznych. Część prezentów trafiła do bielskiej noclegowni i schroniska.
Każdego dnia osoby, które odwiedzają bielską kuchnię społeczną przy ul. Legionów, mogą wziąć ze sobą ciepłą zupę, oraz artykuły przekazane przez supermarkety. Świąteczną akcję pomocy zrealizowano dzięki licznym dobroczyńcom: indywidualnym osobom, które wpłacały konkretne kwoty, oraz anonimowym firmom.
Z powodu pandemii po raz drugi Caritas Diecezji Kaliskiej nie może zaprosić osób potrzebujących do wspólnego, wielkanocnego stołu na kaliskim Rynku. Dlatego osoby samotne i ubogie otrzymały paczki z potrawami, które będą mogli zjeść na śniadanie świąteczne w swoich domach i miejscach pobytu. Przygotowano ponad 300 porcji tradycyjnych potraw, takich jak żurek z jajkiem, kiełbasa i bigos.
Caritas Diecezji Sosnowieckiej zorganizowała zbiórkę produktów o dłuższym terminie ważności w sklepach Lidl i Auchan w Sosnowcu. Tegoroczna akcja przybrała formę zbiórki prowadzonej do koszy ustawionych na terenie sklepów. Pomimo nowej formy jednak przesłanie całego przedsięwzięcia pozostaje bez zmian.
Zebrano blisko tonę żywności, z której przygotowano ponad 400 paczek. Liczby te nie obejmują jednak pomocy dla osób znajdujących się pod opieką 71. Parafialnych Zespołów Caritas, które we własnym zakresie organizują paczki dla osób potrzebujących z terenów swoich parafii.
W zbiórce żywności diecezjalnej Caritas pomagała Grupa Ojca Pio z parafii Matki Bożej Fatimskiej z Sosnowca i ks. Dariusz Karoń, duchowy opiekun grupy. Wolontariusze poświęcili swój czas na m.in. na pakowanie świątecznych paczek.
Blisko 500 kg produktów żywnościowych przekazała Caritas Diecezji Sandomierskiej na stół wielkanocny dla siedmiu placówek z diecezji, które zajmują się całodobowo osobami samotnymi, bezdomnymi i potrzebującymi wsparcia. Akcję objął swoim patronatem bp Krzysztof Nitkiewicz. Wręczając paczki przedstawicielom organizacji pomocowych podkreślał, że zwłaszcza w okres Wielkanocy szczególnie przypomina o pomocy innym, zwłaszcza chorym, cierpiącym i potrzebującym.
Każda z placówek otrzymała paczki zawierające m.in.: barszcz biały, ciasta wielkanocne, wędliny, jajka. Dołączono również środki higieniczne i środki czystości.
Świąteczne dary trafiły m.in. do: Schroniska dla Bezdomnych Kobiet w Rudniku nad Sanem, Schroniska dla Bezdomnych Mężczyzn w Sandomierzu, Towarzystwa Św. Brata Alberta w Stalowej Woli oraz do Wspólnoty „Chleb życia” prowadzonej przez s. Małgorzatę Chmielewską.
Bezdomni i ubodzy wzięli udział w świątecznym spotkaniu, które zorganizowała diecezjalna Caritas w Radomiu. Z powodu panujących obostrzeń sanitarnych symboliczne spotkanie odbyło się przed jadłodajnią przy ulicy Kościelnej. Przygotowano także 500 paczek żywnościowych, które były wydawane w dwóch punktach w
Radomiu oraz w Starachowicach, Drzewicy, Bedlnie oraz Opocznie.
W paczce znalazły się głównie produkty o długim terminie przydatności: konserwy mięsne, rybne ale też tradycyjne potrawy wielkanocne: barszcz, kiełbasa, wędlina i jajka.
Także podopieczni Caritas diecezji rzeszowskiej otrzymali wielkanocne paczki. Pracownicy i wolontariusze przez tydzień pakowali świąteczne zestawy, które zawierały żywność oraz środki czystości. Pakiet żywnościowy obejmował 16 produktów, m.in. wędlinę, konserwy, żurek, trzy dania gotowe, chrzan, olej, cukier, mąkę, słodycze i herbatę. Pakiet chemii gospodarczej zawierał kapsułki do prania, płyn do płukania oraz środki czystości.
Przygotowanie tak dużej ilości paczek wielkanocnych było możliwe dzięki osobom wspierającym działalność Caritas oraz dzięki darom przekazanym przez prywatne firmy. Wielkanocne dzieło zostało także dofinansowane przez Miejski Ośrodek Pomocy Społecznej w Rzeszowie. Paczki były wydawane i rozwożone już od początku Wielkiego Tygodniu.
Przygotowane przez Caritas świąteczne paczki rozdano także najbardziej potrzebującym mieszkańcom Wrocławia. - Chodzi przede wszystkim to, by powiedzieć tym ludziom, że ktoś o nich pamięta i że w oczach Boga są bardzo ważni – powiedział abp Józef Kupny przewodnicząc krótkiemu obrzędowi błogosławieństwa żywności.
Akcję pomocy przygotowała i koordynowała wrocławska Caritas, a przy dystrybucji paczek pomagali jej dolnośląscy terytorialsi. Jak podkreślił ks. Dariusz Amrogowicz, dyrektor Caritas Archidiecezji Wrocławskiej sytuacja bezdomnych i ubogich również uległa radykalnej zmianie od momentu wybuchu epidemii.
– Ludzie izolując się, omijają szerokim łukiem tych, którzy chcą ich poprosić o wsparcie. Ponadto zamknięte restauracje to dla nich także brak dostępu do resztek żywności, którą zbierali w różnych punktach gastronomicznych – powiedział ks. Amrogowicz, dodając, że ta zmiana jest dostrzegalna w zwiększonej ilości posiłków wydawanych przez jadłodajnie prowadzone przez kościelną organizację charytatywną.
1",,DODANE 03.04.2021 20:10,KAI,,https://www.gosc.pl/doc/6802755.Tysiace-swiatecznych-paczek-dotarly-do-ubogich-bezdomnych-i
,"W związku z przypadającą dziś w Kościele katolickim uroczystością Najświętszego Serca Pana Jezusa katolików nie obowiązuje wstrzemięźliwość od pokarmów mięsnych. Mimo to wierni nie są zobowiązani do udziału w mszy św.
Zgodnie z obowiązującymi przepisami wstrzemięźliwość od spożywania mięsa lub innych pokarmów w Kościele katolickim, należy zachowywać we wszystkie piątki całego roku, chyba, że w danym dniu przypada jakaś uroczystość. Natomiast wstrzemięźliwość i post obowiązują w środę popielcową oraz w Wielki Piątek.
Dziś przypada uroczystość Najświętszego Serca Pana Jezusa. Jest to święto ruchome, obchodzone zawsze w piątek po oktawie uroczystości Bożego Ciała. W związku z tym, że w tym roku uroczystość ta odbyła się 16 czerwca, więc uroczystość Najświętszego Serca Pana Jezusa obchodzony jest 24 czerwca. Wierni w Polsce nie są formalnie zobowiązani do udziału w Mszy św. i do powstrzymywania się od prac niekoniecznych.
Uroczystość Bożego Ciała w relacjach reporterów ""Gościa""
Po ograniczeniach związanych z czasem pandemii, na ulice polskich miast wróciły procesje eucharystyczne w pełnym wymiarze. Zobaczcie, jak wyglądały obchody Bożego Ciała w różnych częściach Polski. 
Kult Serca Jezusa znany był już od średniowiecza, ale rozpowszechnił się w Kościele katolickim i został oficjalnie uznany pod wpływem objawień, które w latach 1673-1675 miała św. Małgorzata Maria Alacoque z klasztoru sióstr wizytek w Paray-le-Monial (Francja).
Według objawień zatwierdzonych przez Kościół, Chrystus chciał ustanowienia święta ku czci Swego Serca oraz odprawiania specjalnego nabożeństwa wynagradzającego. Czcicielom dał również dwanaście obietnic, wśród których są m.in. łaska pokoju w rodzinach i pocieszenie w utrapieniach.
Jezus obiecał także św. Marii Małgorzacie Alacoque, że ten, kto przez dziewięć kolejnych pierwszych piątków miesiąca przystąpi do komunii świętej i ofiaruje ją jako wynagrodzenie za grzechy własne i rodzaju ludzkiego, nie umrze bez łaski uświęcającej. Kościół nie zaaprobował urzędowo tej obietnicy, ale pozwala ufać, że zostanie ona wypełniona.
Życie na skale
Dlaczego warto jak najczęściej przyjmować Komunię Świętą? 
O ustanowienie święta Bożego Serca zabiegali w Stolicy Apostolskiej polscy królowie i biskupi już w pierwszej połowie XVIII wieku. W odpowiedzi na ich starania, 6 lutego 1765 roku, papież Klemens XIII zatwierdził święto Najświętszego Serca Jezusa m.in. dla Królestwa Polskiego. Pius IX w 1856 r. rozszerzył je na cały Kościół. Papież Leon XIII w 1889 r. podniósł je do rangi uroczystości, a 31 grudnia 1899 roku oddał Sercu Jezusowemu w opiekę cały Kościół i rodzaj ludzki. Papież Pius XI encykliką ""Miserentissimus Redemptor"" dodał do święta oktawę. Ogłosił także formularz mszalny i oficjum święta. Z inicjatywy Jana Pawła II od 1995 roku uroczystość Najświętszego Serca Jezusa to także Światowy Dzień Modlitwy o Uświęcenie Kapłanów.
W liście do ordynariusza Lyonu z okazji stulecia poświęcenia ludzkości Najświętszemu Sercu Pana Jezusa 4 czerwca 1999 r. papież napisał, że ""serce Wcielonego Słowa jest najdoskonalszym znakiem miłości"" zachęcając do ""adoracji Zbawiciela w Najświętszym Sakramencie Ołtarza"". ""Ze spotkania z Nim chrześcijanie zaczerpną siły potrzebne do życia duchowego i do realizacji swojej misji w świecie"" - wskazał Jan Paweł II.
Po odzyskaniu przez Polskę niepodległości, w obliczu nawałnicy bolszewickiej - 27 lipca 1920 roku na Jasnej Górze Episkopat Polski dokonał poświęcenia Ojczyzny Najświętszemu Sercu Pana Jezusa. Jako wotum wdzięczności za odzyskanie przez naród niepodległości konsekrowano 3 czerwca 1921 r. w Krakowie bazylikę p.w. Najświętszego Serca Pana Jezusa. Polscy biskupi w obecności prezydenta, premiera, rządu, wojska oraz ok. 140 tys. wiernych, ponowili Akt poświecenia Ojczyzny Najświętszemu Sercu Pana Jezusa.
W 1948 r. biskupi w Polsce zachęcali wiernych do osobistego poświęcenia się Najświętszemu Sercu Jezusowemu. Trzy lata później Episkopat Polski ogłosił rok poświęcenia narodu Polskiego Najświętszemu Sercu Pana Jezusa.
Akt ponowił kard. Stefan Wyszyński na Jasnej Górze 28 października 1951 r. W jedności z Prymasem Tysiąclecia dokonano go również we wszystkich katedrach i kościołach parafialnych. W orędziu Episkopat tłumaczył, że poprzez ten akt ""naród wyraża niezłomną wolę, by wszystkie dziedziny życia, zarówno prywatne jak i publiczne, były urządzone według zasad Jezusa Chrystusa"". W 1976 r., w ostatnią niedzielę roku kościelnego w świątyniach po raz kolejny ponowiono Akt. Powtórzył go również w roku 2011 r. kard. Józef Glemp.
W 100. rocznicę konsekracji bazyliki p.w. Najświętszego Serca Pana Jezusa w Krakowie - 11 czerwca 2021 roku, biskupi zgromadzeni na 389. Zebraniu Plenarnym Konferencji Episkopatu Polski po raz kolejny ponowili Akt.
Zobacz:  Najświętsze Serce Jezusa
  1
Najświętsze Serce Jezusa
 ",,DODANE 24.06.2022 07:48,PAP,"TAGI:
episkopat kościół pap społeczeństwo święto",https://www.gosc.pl/doc/7649196.Dzis-nie-obowiazuje-wstrzemiezliwosc-od-pokarmow-miesnych
Czas duchowego uzdrowienia – Franciszek jedzie na Maltę,"W dniach 2-3 kwietnia Franciszek odwiedzi Maltę. Wizyta w tym małym wyspiarskim państwie, położonym na Morzu Śródziemnym, na południe od Sycylii, planowana na 2020, a następnie na 2021 rok, została przełożona z powodu pandemii koronawirusa. Będzie to 36. zagraniczna podróż apostolska obecnego papieża. Arcybiskup Malty Charles Scicluna ma nadzieję, że stanie się ona dla jego rodaków czasem duchowego uzdrowienia.
  Państwo joannitów
Malta bywa nazywana Wyspą św. Pawła. Statek, którym Apostoł Narodów był przewożony jako więzień do Rzymu rozbił się w czasie w burzy u wybrzeży Malty około 60 roku. Życzliwie przyjęty przez mieszkańców św. Paweł uzdrawiał chorych, m.in. ojca namiestnika Publiusza, co ułatwiło zaszczepienie tam chrześcijaństwa. Publiusz został pierwszym biskupem Malty. O trzymiesięcznym pobycie Apostoła na Malcie wspominają Dzieje Apostolskie (28, 1-11).
Rozwój Kościoła, mimo prześladowań, o których świadczą katakumby, trwał do inwazji Arabów. Rządzili oni Maltą od IX do XI wieku. Pozostałością tego okresu jest język maltański, podobny do arabskiego. Tamtejsi katolicy do dziś mówiąc o Bogu, używają słowa „Allach”.
Jednak nawet za panowania muzułmanów Maltańczycy zachowali swoją wiarę. Historyk Giovanni Abela pisał, że Malta była z Bożego ustanowienia „przedmurzem europejskiej cywilizacji chrześcijańskiej” w obliczu ekspansji islamu wokół Morza Śródziemnego.
W ciągu dziejów Malta przechodziła z rąk do rąk, znajdując się pod panowaniem fenickim, rzymskim, bizantyjskim, normańskim, hiszpańskim. Wreszcie w 1530 roku stała się państwem joannitów – rycerzy z Zakonu Szpitalnego św. Jana Jerozolimskiego, nazwanych z czasem kawalerami maltańskimi. Najbardziej znaczącym wydarzeniem historycznym za ich panowania była obrona wyspy przed flotyllą turecką w 1565 roku. Nazwa stolicy, La Valetta, pochodzi od nazwiska wielkiego mistrza Jeana Parisota de La Valette, który ta obroną kierował. Dzień, w którym Turcy odstąpili od oblężenia, 8 września, obchodzony jest jako święto narodowe Matki Boskiej Zwycięskiej.
Z okresu joannickiego pochodzi większa część zabytków architektury znajdujących się w tym kraju. Na Malcie tworzył przez pewien czas Caravaggio, malując tu co najmniej siedem swoich dzieł. „Ścięcie św. Jana Chrzciciela” wisi do dziś w stołecznej katedrze.
Ten „złoty wiek” Malty zakończył się w 1798 roku wypędzeniem zakonników przez Napoleona Bonapartego. Po Francuzach rządzili tam Brytyjczycy, którym w czasie II wojny światowej archipelag służył jako „niezatapialny lotniskowiec”. W 1964 roku Malta uzyskała niepodległość.
Religia państwowa
Malta należy do najbardziej katolickich państw Europy i świata. Katolicy stanowią tam 96 procent wśród 525 tysięcy mieszkańców. Katolicyzm jest religią państwową, co zostało zapisane w konstytucji Republiki Malty. Stanowi ona również, że „władze apostolskiego Kościoła rzymskokatolickiego mają obowiązek i prawo nauczać, które zasady są dobre, a które złe”. Lekcje religii są więc obowiązkową częścią szkolnej edukacji. Kościół prowadzi zresztą jedną trzecią szkół w kraju. Na państwowym uniwersytecie (dawne kolegium jezuitów) istnieje wydział teologiczny. Hymnem państwowym jest modlitwa, której autorem jest ks. Karm Psaila: „Strzeż, o Panie, tak jak zawsze strzegłeś, tej kochanej ojczyzny, opromienionej Twoim światłem…”.
W 1923 roku Malta była gospodarzem XXIV Międzynarodowego Kongresu Eucharystycznego, w 1991 roku międzynarodowego spotkania „Ludzie i religie”, organizowanego przez Wspólnotę św. Idziego, zaś w 2004 roku – Międzynarodowego Kongresu Kapłanów. Jednak najważniejszymi jak dotychczas wydarzeniami religijnymi były dwie wizyty Jana Pawła II: w dniach 25-27 maja 1990 i 8-9 maja 2001 roku oraz wizyta Benedykta XVI w dniach 17-18 kwietnia 2010 roku.
Archidiecezja maltańska jest od 1944 roku siedzibą metropolii, w której skład wchodzi utworzona w 1864 roku diecezja Gozo, położona na sąsiedniej wyspie o tej samej nazwie. W skład konferencji episkopatu wchodzi obecnie czterech biskupów (62-letni abp Charles Scicluna z Malty i jego biskup pomocniczy 58-letni Joseph Galea-Curmi oraz 58-letni bp Anthony Teuma z Gozo), jest też jeden biskup senior (76-letni abp Paul Cremona z Malty).
Dwaj Maltańczycy są nuncjuszami apostolskimi: 62-letni abp Joseph Spiteri w Libanie, a 63-letni abp Alfred Xuereb (były sekretarz papieża Benedykta XVI) – w Korei i Mongolii. Ponadto Maltańczykiem jest sekretarz generalny Synodu Biskupów 65-letni kard. Mario Grech, zaś abp Scicluna jest jednocześnie sekretarzem pomocniczym w Kongregacji Nauki Wiary.
Kard. Grech jest trzecim maltańskim członkiem kolegium kardynalskiego. Wcześniej do godności kardynalskiej zostali wyniesieni: w 1818 roku abp Fabrizio Sceberrasie Testaferrata (1757-1843), ówczesny sekretarz Kongregacji ds. Biskupów, a niemal dwa stulecia później, w 2012 roku, wybitny teolog, augustianin, o. Propero Grech (1925-2019).
W niewielkiej, liczącej 316 kilometrów kwadratowych, Malcie znajduje się aż 360 kościołów. Jeden z nich, tzw. Rotunda w miejscowości Mosta ma trzecią co do wielkości kopułę na świecie (o średnicy 40 metrów), po bazylice św. Piotra w Rzymie i świątyni Hagia Sofia w Stambule. Ośrodkami kultu maryjnego są sanktuaria w Mellieha i Ta’Pinu, które w 1990 roku odwiedził Jan Paweł II.
Tajemnice światła
Patronami Malty są święci: Paweł, Publiusz, Agata i Jerzy. Jedynym jak na razie, obok Publiusza, kanonizowanym (w 2007 roku) Maltańczykiem jest Dun Ġorġ – ks. Jerzy Preca (1880-1962), założyciel Stowarzyszenia Nauki Chrześcijańskiej, zajmującego się pracą oświatowo-wychowawczą. To on w 1957 roku zaproponował do prywatnego odmawiania pięć nowych tajemnic różańcowych, które nazwał „tajemnicami światła”. Przejął je Jan Paweł II i w 2002 roku wprowadził w całym Kościele.
Jest też troje lokalnych błogosławionych. Siostra Maria Adeodata Pisani i ks. Nazju Falzon zostali wyniesieni na ołtarze wraz z ks. Precą przez Jana Pawła II w 2001 roku. Tę potrójną beatyfikację odebrano jako formę uznania wielowiekowego, niezachwianego trwania Maltańczyków w wierze chrześcijańskiej i w łączności ze Stolicą Piotrową. W 2018 roku beatyfikowana została siostra Aniela Maria Littlejohn (1934-1995), zamordowana przez islamistów w Algierii.
Malta znajduje się w europejskiej czołówce pod względem praktyk religijnych. Choć co niedzielę do kościoła chodzi 35 proc. Maltańczyków, to ponad 60 proc. uważa się za praktykujących, a ponad 70 proc. deklaruje, że religia jest bardzo ważna w ich życiu. Co piąty katolik należy do stowarzyszenia lub ruchu kościelnego.
Według watykańskiego rocznika „Annuario Pontificio 2019” Malta ma ponad 400 księży diecezjalnych, 400 zakonników (w tym 350 kapłanów) i 825 sióstr zakonnych. Jednak liczba powołań kapłańskich i zakonnych spada.
Obrońcy życia
Maltańskie prawo całkowicie zakazuje aborcji. Podejmowane są wprawdzie próby jej depenalizacji, jednak obecny (od 2019 roku) prezydent Malty George Vella stanowczo zapowiedział, że nigdy nie podpisze „ustawy, która wiąże się ze zgodą na morderstwo”.
Władze tego kraju w negocjacjach akcesyjnych z Unią Europejską zapewniły swojemu krajowi całkowitą niezależność w decydowaniu o sprawach związanych z ochroną życia poczętego. Jednostronna deklaracja, wzorowana na protokole irlandzkim z 1992 roku, została dołączona do traktatu akcesyjnego. Krok ten poparły wszystkie główne partie polityczne.
Już jako członek Unii Europejskiej (od 2004 roku) Malta, razem m.in. z Polską, bezskutecznie zabiegała, aby w przyszłym Traktacie Konstytucyjnym UE znalazło się odniesienie do chrześcijańskiego dziedzictwa Europy. Porażką zakończyły się też protesty Malty i kilku innych krajów przeciwko decyzji o finansowaniu z budżetu UE doświadczeń na komórkach macierzystych embrionów. W 2009 roku maltański minister sprawiedliwości Carmelo Mifsud Bonnici ostro skrytykował wyrok Europejskiego Trybunału Praw Człowieka w Strasburgu uderzający w obecność krzyży we włoskich szkołach. Zarzucił sędziom brak wrażliwości na czynniki kulturowe, które kształtują tożsamość narodową.
Przyjmując w 2005 roku nowego ambasadora Malty Benedykt XVI zwrócił uwagę, że mieszkańcy tego wyspiarskiego kraju, „wierni swym chrześcijańskim korzeniom rozumieją wagę swej misji również w obecnej delikatnej fazie historii Europy i świata”. – Naród maltański wie, że stanowi integralną część przestrzeni zwanej Europą i, pozostając w harmonii ze swymi szlachetnymi tradycjami duchowymi i kulturowymi, które wyróżniały go w ciągu wieków, pragnie uczynić wszystko, aby wspólnota europejska trzeciego tysiąclecia nie zatraciła dziedzictwa wartości kulturalnych i religijnych ze swej przeszłości – stwierdził papież.
Jednak w maju 2011 roku, rok po wizycie Benedykta XVI, w czasie której papież wzywał do obrony nierozerwalności małżeństwa, ponad połowa głosujących w referendum Maltańczyków opowiedziała się za legalizacją rozwodów w sytuacji, gdy para małżeńska po czteroletniej separacji nie ma realnych szans na pojednanie. W 2014 roku tamtejszy parlament zalegalizował związki partnerskie, także homoseksualne, którym przyznał również prawo do adopcji dzieci. Trzy lata później umożliwił zawieranie „małżeństw” przez osoby tej samej płci. W międzyczasie, w 2015 roku, zalegalizowano również sztuczne zapłodnienie. Wzrasta także liczba par żyjących bez ślubu kościelnego lub w wolnym związku.
Bezpieczna przystań
Arcybiskup Scicluna ma nadzieję, że wizyta Franciszka w jego kraju stanie się czasem duchowego uzdrowienia Maltańczyków. – Papież przyjeżdża, żeby powiedzieć nam o Jezusie, który naznacza naszą historię od dwóch tysięcy lat, od spotkania Maltańczyków z św. Pawłem. Papież przyjeżdża też, żeby utwierdzić nas w wierze – podkreśla hierarcha.
W liście pasterskim do wiernych maltańscy biskupi zwrócili uwagę, że Franciszek przyjedzie jako zwiastun Bożego miłosierdzia. – Wśród wyrażeń, których często używa papież jedno brzmi: „Imieniem Boga jest miłosierdzie”. Franciszek przybywa do nas, do serca Morza Śródziemnego, z przesłaniem miłosierdzia, które nie jest tylko zachętą, by przyjąć od Boga Jego dar miłosierdzia, ale także zobowiązaniem do przyjęcia i dzielenia się tym darem między nami i z innymi, w myśl słów Jezusa: „Bądźcie miłosierni, jak wasz Ojciec w niebie jest miłosierny” – tłumaczył w rozmowie z KAI abp Scicluna.
Już w 2020 roku przedstawiono hasło i logo papieskiej podróży. Hasłem są słowa zaczerpnięte z biblijnej księgi Dziejów Apostolskich: „Okazywali nam niespotykaną życzliwość” (Dz 28,2). Natomiast w logo umieszczono ręce wznoszące się do krzyża z okrętu zdanego na łaskę fal. Stanowią one znak gościnności chrześcijanina dla bliźniego oraz pomocy dla osób, które znalazły się w trudnej sytuacji, zdanych na łaskę losu. Łódź natomiast przypomina dramatyczną historię rozbicia się okrętu wiozącego św. Pawła Apostoła u wybrzeży Malty oraz gościnność z jaką Maltańczycy go przyjęli.
Bez wątpienia jest to także nawiązanie do pomocy, jakiej Malta udzielała w ostatnich latach migrantom z Afryki próbującym przedostać się do Europy przez Morze Śródziemne. Abp Scicluna przypomina, że jedna z teorii odnoszących się do pochodzenia słowa Malta mówi, iż fenicki rdzeń „malat” znaczy: „bezpieczna przystań”. – Ze względu na naturalne porty jakie mamy na Malcie jesteśmy bezpieczną przystanią dla przeprawiających się na łodziach. Malta jest w pewnym sensie powołana geofizycznie, a nawet geopolitycznie, by być miejscem, do którego przybywają ludzie w potrzebie. Jesteśmy miejscem przyjęcia i gdzie można odpocząć – wyjaśnia hierarcha.
W pierwszym dniu swej wizyty Franciszek spotka się z prezydentem, premierem, przedstawiałem władz i korpusem dyplomatycznym w Pałacu Wielkich Mistrzów w La Valletcie, po czym katamaranem popłynie na wyspę Gozo. Przewodniczyć tam będzie spotkaniu modlitewnemu w narodowym sanktuarium Maryjnym Ta’Pinu. Następnego dnia odwiedzi grotę św. Pawła w Rabacie, odprawi Mszę św. we Florianie i spotka się z migrantami w ośrodku Laboratorium Pokoju im. Jana XXIII w Hal Far.
1",,DODANE 01.04.2022 11:04,KAI,,https://www.gosc.pl/doc/7442054.Czas-duchowego-uzdrowienia-Franciszek-jedzie-na-Malte
,,MACIEJ RAJFUR,,Foto Gość,,https://www.gosc.pl/gal/spis/6274655.Swiecenia-diakonatu-i-prezbiteratu-u-franciszkanow-we-Wroclawiu
,,KRZYSZTOF GAWOR,,,"TAGI:
abp wiktor skworc katedra chrystusa króla w katowicach kościół a pandemia międzynarodowy dzień pielęgniarki, pielęgniarza i położnej pandemia koronawirusa pandemia na śląsku",https://www.gosc.pl/gal/spis/6851236.Katowice-Obchodzy-Dnia-Pielegniarki-Pielegniarza-i-Poloznej
Rozpoczęła się Ogólnopolska Pielgrzymka Robotników i Pracodawców do św. Józefa,"Nie traćmy wrażliwości na tych, którzy stracili pracę, których firmy znalazły się w trudnej sytuacji, wspierajmy ich - zaapelował podczas 29. pielgrzymki do Kalisza bp Damian Bryl.
Od 29 lat zawsze 1 maja poczty sztandarowe NSZZ ""Solidarność"" z całej Polski uczestniczą w Kaliszu w Ogólnopolskiej Pielgrzymce Robotników i Pracodawców do Świętego Józefa. Ze względu na pandemię koronawirusa, pielgrzymka ma ograniczony charakter.
Nabożeństwo zaczęło się o godz. 12:00 i było celebrowane przez ordynariusza diecezji kaliskiej bp. Damiana Bryla.
- Spotykamy się dzisiaj, 1 maja, w Narodowym Sanktuarium Świętego Józefa w Kaliszu, aby przywoływać świętego Józefa, aby prosić go o wstawiennictwo, o potrzebne siły dla wszystkich ludzi pracy. Pozdrawiając serdecznie wszystkich, chciałbym zaprosić, żebyśmy z ufnością i wiarą wołali do świętego Józefa, aby wspierał wszystkich pracodawców, ale też wszystkich pracowników, rzemieślników, robotników, aby te wszystkie sprawy, którymi całe środowisko ludzi pracy żyje, święty Józef miał w swojej opiece. Chcemy prosić, aby wszyscy umieli szanować pracę, ale też wszyscy mieli pracę - mówił ordynariusz diecezji kaliskiej.
Przypomniał, że pielgrzymi przyjeżdżają do Kalisza w dzień św. Józefa Robotnika, aby polecać mu wszystkie sprawy ludzi pracy.
- Wierzymy, że modlitwa zanoszona w tym miejscu ma jakiś szczególny, niezwykły charakter. To, co nosimy w sercach, szczególnie to, co boli, co jest trudnym doświadczeniem, z którym nie dajemy sobie sami rady, wymaga szczerej modlitwy i refleksji, żeby lepiej kształtować swoją codzienność - powiedział bp Bryl.
Duchowny zauważył, że ""ważne jest wołanie o sprawiedliwą zapłatę, aby każdy mógł godnie żyć, aby każdy miał pracę. Trzeba też pamiętać o tych, którzy mają swoje firmy, które nie mogą funkcjonować w obecnej sytuacji wywołanej pandemią koronawirusa"".
Duchowny przywołał słowa papieża Franciszka: ""rodzina, w której brakuje pracy, bardziej narażona jest na trudności, napięcia, pęknięcia, konflikty a nawet na pełną beznadziei i powodującą rozpacz pokusę rozpadu"" - zauważył.
Dlatego - zdaniem biskupa diecezji kaliskiej - bardzo ważne znaczenie ma słowo ""solidarność"".
- To słowo oznacza pewną postawę życiową, to styl zaangażowania społecznego, który chce dążyć do rozwoju człowieka, to mocna i trwała wola angażowania się na rzecz dobra wspólnego. Postawa solidarności świadczy o tym, że człowiek żyje i działa wspólnie z innymi. Nie traćmy wrażliwości na tych, którzy stracili pracę, których firmy znalazły się w trudnej sytuacji, wspierajmy ich - zaapelował biskup.
Zdaniem duchownego ważne jest, aby człowiek nie stał się niewolnikiem pracy, która nadaje ostateczny sens życiu.
- Dlatego bardzo ważne jest przestrzeganie przykazania - ""pamiętaj, abyś dzień święty święcił"". Niedziela jest poświęcona Bogu, w nim człowiek lepiej pojmuje sens swojego życia i pracy - powiedział bp Bryl.
W pielgrzymce uczestniczyli parlamentarzyści oraz władze samorządowe Kalisza i powiatu kaliskiego. List od premiera Mateusza Morawieckiego odczytała Marlena Maląg, minister rodziny i polityki społecznej.
- Wszystkim zgromadzonym przekazuję wyrazy pamięci i najwyższego szacunku - zwrócił się premier do uczestników uroczystości w sanktuarium.
- Jan Paweł II niejednokrotnie podkreślał godność ludzkiej pracy. Codziennie podejmowana aktywność ma wielki sens i wielką wartość. Jest niezastąpionym elementem rozwoju człowieka, która tworzy dobro, z którego korzystają wszyscy Polacy. Jestem przekonany, że aktywność i kreatywność to nasz wielki potencjał. Nasz kraj nie może pozostać na marginesie przemian gospodarczych, mamy ambicje, aby ludzie pracy, którzy wkładają wysiłek w rozwój ojczyzny, byli doceniani. W dobie walki z pandemią ochrona pracowników i pracodawców przed skutkami kryzysu była i jest dla nas kwestia priorytetową. Wprowadziliśmy szereg rozwiązań, które ratują miejsca pracy a kolejne tworzą nowe możliwości rozwoju. Wierzę głęboko, że ideały solidarności, które zgromadziły państwa w tym miejscu są wciąż żywe i będą przekazane następnym pokoleniom"" - zaapelował premier Mateusz Morawiecki.
Pierwsza Ogólnopolska Pielgrzymka Robotników do św. Józefa w Kaliszu odbyła się w 1992 roku.
Dzień św. Józefa jest obchodzony w Kościele od 24 kwietnia 1956 r. Tego dnia podkreśla się szczególną rolę pracy w życiu i rozwoju człowieka.
Św. Józef jest patronem licznych stowarzyszeń i zgromadzeń zakonnych noszących jego imię. To także patron cieśli, stolarzy, rzemieślników, inżynierów, grabarzy, wychowawców, podróżujących, wypędzonych, bezdomnych, umierających. Wzywany jest także w przypadku chorób oczu i w sytuacjach beznadziejnych, zwłaszcza braku dachu nad głową.
Do Polski kult św. Józefa dotarł na przełomie XI i XII w., ale największy jego rozwój nastąpił w XVII i XVIII w. Kult ten propagowali karmelici i siostry wizytki. Centralnym ośrodkiem kultu św. Józefa jest bazylika w Kaliszu. W kraju jest ok. 270 świątyń, którym patronuje ten święty, w tym kilkanaście - św. Józefa Robotnika.
1",,DODANE 01.05.2021 16:51,PAP,"TAGI:
kalisz kościół pap św. józef święto",https://www.gosc.pl/doc/6838377.Rozpoczela-sie-Ogolnopolska-Pielgrzymka-Robotnikow-i
Brak równowagi,"Zadziwiająca jest zdolność ludzi do histeryzowania w błahych sprawach przy jednoczesnym lekceważeniu poważnych. Przykładem histerii może być to, co dzieje się wokół świńskiej grypy. Od dawna podejrzewałem, że choroba ta jest zdecydowanie przereklamowana.
Oczywiście, darmową reklamę zapewniają jej media. Od rana do wieczora można śledzić doniesienia z grypowego frontu. Jakby chodziło o wojnę na gigantyczną skalę, gdzie trup ściele się gęsto. A jakie są fakty? Do dnia zamknięcia tego numeru „Gościa”, tj. do 23 listopada, liczba zmarłych Polaków, którzy byli zakażeni wirusem A/H1N1, wyniosła 9. Słownie: dziewięć.

A tylko w jednym przypadku bezpośrednią przyczyną śmierci było zakażenie tym wirusem. W Polsce zapewne więcej ludzi umiera po zakrztuszeniu się landrynką. Z kolei pandemia (jak to groźnie brzmi!) grypy wzięła się stąd, że Światowa Organizacja Zdrowia zmieniła definicję. Pandemia nie musi już łączyć się z wysoką śmiertelnością (więcej na str. 28–29). Przy tej okazji trzeba wspomnieć, że pani minister Ewa Kopacz dzielnie opiera się histerii i wykazuje zadziwiającą twardość.

Niestety, nie ma co liczyć na powszechną mobilizację wokół naprawdę istotnego problemu, jakim jest grzech. A zgodnie z nauką Kościoła, to grzech jest główną i pierwszą przyczyną śmierci człowieka. Grypa, czy to świńska, czy ptasia, czy zwykła sezonowa, jest zaledwie pochodną grzechu. Tymczasem większość skupia się na grypie, na boku pozostawiając grzech.
1
OCEŃ TEN ARTYKUŁ
1 2 3 4 5","KS. MAREK GANCARCZYK, REDAKTOR NACZELNY",DODANE 25.11.2009 10:17,GN 48/2009,,https://www.gosc.pl/doc/758057.Brak-rownowagi
"Dzień Świętości Życia: Duchowa adopcja, pomoc materialna","W czwartek 25 marca obchodzony jest Dzień Świętości Życia. W tym roku, ze względu na sytuację epidemiczną nie odbędą się uroczystości z licznym udziałem wiernych, ani też uliczne marsze i modlitwy. Będą jednak, jak co roku, podejmowane duchowe adopcje dziecka poczętego. Tym razem - częściej niż dotychczas - będzie to miało miejsce nie w kościołach lecz w zaciszu własnego mieszkania.
Dzień Świętości Życia, ustanowiony przez Episkopat w 1998 r. i obchodzony 25 marca - w uroczystość Zwiastowania Najświętszej Maryi Panny. Inicjatywa biskupów, ustanowiona w 1998 r. jest odpowiedzią na wezwanie Jana Pawła II.
W encyklice „Evangelium vitae” czytamy, że podstawowym jego celem tego Dnia jest „budzenie w sumieniach, w rodzinach, w Kościele i społeczeństwie świeckim wrażliwości na sens i wartość ludzkiego życia w każdym momencie i w każdej kondycji”.
Dzieło duchowej adopcji powstało po objawieniach w Fatimie, stając się odpowiedzią na wezwanie Matki Bożej do modlitwy różańcowej, pokuty i zadośćuczynienia za grzechy. W roku 1987 została przeniesiona do Polski.
Ludzie nie tylko w Polsce, ale również poza jej granicami od ponad 30 lat przyrzekają modlić się codziennie przez okres 9 miesięcy w intencji ocalenia nieznanego im, nienarodzonego życia. Modlitwa cieszy się dużym zainteresowaniem szczególnie od 1992 r. kiedy św. Papież Jan Paweł II ogłosił 25 marca Dniem Świętości Życia.
Do Dzieła Duchowej Adopcji można się przyłączyć w dowolnym momencie, rozpoczynając codzienną, dziewięciomiesięczną modlitwę za dziecko poczęte, którego życie jest zagrożone. Jest to zarazem osobiste wypełnienie Jasnogórskich Ślubów Narodu oraz pomoc dla osób cierpiących z powodu grzechu aborcji.
Do podjęcia duchowej adopcji zachęca m.in. szczecińska Fundacja Małych Stópek. ""Wydarzenia minionego roku pokazały, że walka o nienarodzone życie wciąż trwa i potrzeba ogromnej mobilizacji wielu serc i sumień, aby w naszym kraju niewinne życie już nigdy nie było zagrożone"" - czytamy na stronie Fundacji.
Przyrzeczenie Duchowej Adopcji może złożyć każdy kto tylko czuje wewnętrzną potrzebę przyczynienia się do tego ogromnego dzieła Obrony Życia.
""Stając się Duchowym Rodzicem i odmawiając codzienną modlitwę w intencji nienarodzonego dziecka, każdego dnia możemy się przyczynić do odmienienia czyichś losów albowiem jako katolicy głęboko wierzymy w moc modlitwy - przekonuje Fundacja Małych Stópek. - Oprócz tego codziennie przez 9 miesięcy, przynajmniej raz w ciągu dnia w trakcie modlitwy Duchowej Adopcji kierujemy swoje myśli w stronę dziecka, którego życie jest zagrożone, a na którym nam zależy"" - dodają promotorzy przedsięwzięcia.
Złożenie przyrzeczenia Duchowej Adopcji Dziecka Poczętego nie jest skomplikowane. Można do niego przystąpić indywidualnie, a można również we wspólnocie. Organizatorzy akcji tłumaczą, że najważniejsze, aby zrobić to szczerze, z myślą o nienarodzonych i z pragnieniem wytrwania do końca.
Również w tym roku, z okazji zbliżającego się Dnia Świętości Życia, Fundacja Małych Stópek zaprasza wszystkich Obrońców Życia do rozpowszechniania dzieła Duchowej Adopcji w swoich środowiskach i zachęcania duszpasterzy w swoich parafiach do zamawiania bezpłatnych formularzy, które oprócz treści przyrzeczenia, zawierają również szczegółowe informacje na temat Duchowej Adopcji Dziecka Poczętego, jak również fragment, który po wypełnieniu swoimi danymi można odesłać na adres Fundacji i w zamian otrzymać „Jasia” czyli model 10-tygodniowego dziecka w skali 1:1.
Zamówienia można kierować na adres e-mail zamowienia@fundacjamalychstopek.pl lub przed formularze na stronie www.dlazycia.info/gadzety
Szczecińska Fundacja Małych Stópek to organizacja znana z działań uwrażliwiających na wartość życia nienarodzonych. W czasie epidemii koronawirusa prowadzi też inne działania, w tym zbiórkę na respiratory, czyli na aparaturę, która jest niezbędna w walce z ciężkimi przypadkami spowodowanymi koronawirusem, a także na koncentratory tlenu.
Fundacja została powołana do życia 5 kwietnia 2012 r. Misją fundacji jest ochrona każdego nienarodzonego dziecka, bez względu na warunki i okoliczności w jakich się poczęło oraz promocja odpowiedzialnego rodzicielstwa. Działania te są realizowane poprzez edukowanie młodzieży, promowanie wartości ludzkiego życia, formację duchową i intelektualną, jak również poprzez pomoc specjalistyczną i materialną. Szczegółowe informacje o organizacji dostępne są pod adresem www.fundacjamalychstopek.pl.
Przypomnijmy, że w 200 4 r. Ustanowiony został Narodowy Dzień Życia. Zgodnie z uchwałą Sejmu RP ma być „okazją do narodowej refleksji nad odpowiedzialnością władz państwowych, społeczeństwa i opinii publicznej za ochronę i budowanie szacunku dla życia ludzkiego, szczególnie ludzi najmniejszych, najsłabszych i zdanych na pomoc innych”. Ma być także motywem „solidarności społecznej, zachętą dla wszelkich działań służących wsparciu i ochronie życia”.
1",,DODANE 25.03.2021 08:11,KAI,"TAGI:
duchowa adopcja dzień świętości życia",https://www.gosc.pl/doc/6786181.Dzien-Swietosci-Zycia-Duchowa-adopcja-pomoc-materialna
Szef włoskiego episkopatu ponownie zakażony koronawirusem,"Kardynał Gualtiero Bassetti, przewodniczący Konferencji Episkopatu Włoch, chorował na covid ponad rok temu. W Boże Narodzenie okazało się, że znowu ma pozytywny wynik testu, ale objawy choroby są łagodne.
O chorobie kardynała najpierw poinformowała jego diecezja Perugia-Città della Pieve, a później także Mimmo Muolo w „Avvenire”, największym katolickim dzienniku włoskim.
W krótkim komunikacie wczoraj po południu biuro diecezji napisało: „Kardynał Bassetti, po wystąpieniu pewnych objawów grypy, poddał się tego ranka 25 grudnia testowi molekularnemu, w którym uzyskał pozytywny wynik na COVID-19. Natychmiast się odizolował w swoim mieszkaniu w arcybiskupstwie”.
W tej chwili u kardynała nie występują prawie symptomy choroby (wspomina jedynie o objawach przeziębienia), ale jest pod stałą obserwacją. Nieco ponad rok temu kard. Bassetti po zakażeniu koronawirusem był hospitalizowany przez kilka tygodni, najpierw w Perugii, a potem w Poliklinice Gemelli w Rzymie. Pomocniczy biskup diecezji Perugia Marco Salvi poinformował, że wszystkie obowiązki duszpasterskie kardynała w okresie bożonarodzeniowym zostały anulowane.
Sam kardynał także złożył oświadczenie. „W tej chwili ponawiam zaproszenie, kierując je także do siebie, aby nie poddawać się rozpaczy. Panu, który przychodzi, powierzam wszystkich chorych i naznaczonych cierpieniem. Niech Dzieciątko Jezus obdarzy nas pokojem! Narodziny dziecka są znakiem życia, które trwa, nadziei, która się odradza” – powiedział przewodniczący włoskiego episkopatu.
Kardynał Bassetti podkreślił, że należy pamiętać, iż narodzenie Jezusa to celebracja daru, który został nam dany w każdych warunkach, w jakich się znajdujemy, także w chorobie i w cierpieniu. „Towarzyszmy sobie we wzajemnej modlitwie” – zaapelował.
1",BAJA /AVVENIRE,DODANE 26.12.2021 15:52,,"TAGI:
covid-19 kard. gualtiero bassetti koronawirus kościół kościół we włoszech pandemia przewodniczący konferencji episkopatu włoch włochy",https://www.gosc.pl/doc/7286614.Szef-wloskiego-episkopatu-ponownie-zakazony-koronawirusem
Mój tekst roku: Franciszek Kucharczak,"„Chciało mi się przy ołtarzu płakać”. Wybrałem ten tekst ze względu na szczególne okoliczności, które towarzyszyły jego powstaniu.
Wybrałem ten tekst ze względu na szczególne okoliczności, które towarzyszyły jego powstaniu. Oczywiście chodzi o pandemię, która wtedy (w marcu) sparaliżowała życie społeczne, a nawet do pewnego stopnia kościelne. Spowodowało to sytuacje, których wcześniej nikt nie mógł sobie wyobrazić. Księża proszący wiernych, żeby nie przychodzili do kościoła - takich rzeczy nie było chyba nigdy. Tekst, zawierający świadectwa kilku duchownych, dokumentuje więc atmosferę ""okołokościelną"", jaka panowała w pierwszych dniach wiosennego lock-outu.
  Chciało mi się przy ołtarzu płakać
Widok pustego kościoła jest dla duszpasterzy bolesnym doznaniem. Jak duchowni przeżywają oddalenie od tych, do których są posłani? 
1
OCEŃ TEN ARTYKUŁ
1 2 3 4 5",FRANCISZEK KUCHARCZAK,DODANE 30.12.2020 07:41,,,https://www.gosc.pl/doc/6671145.Moj-tekst-roku-Franciszek-Kucharczak
Zły rok?,"Przełom starego i nowego roku skłania do podsumowań i prognoz. Z punktu widzenia społecznego wymiaru wiary rok 2020 był dla Polski rokiem radykalizacji procesów laicyzacyjnych. Na czym ona polegała i czy w roku 2021 będzie kontynuowana?
Istnieją dwa rodzaje procesów laicyzacyjnych: procesy spontaniczne i procesy sterowane. Pierwsze polegają na tym, że ludzie stopniowo odchodzą od realnej religijności, gdyż po prostu się od niej odzwyczajają. Dzieje się tak najczęściej pod wpływem zmiany środowiska, wpadnięcia w wir spraw tego świata lub spotkania z niereligijnymi modelami życia i myślenia. Gdy te ostatnie są celowo i skutecznie upowszechniane, mamy do czynienia z laicyzacją sterowaną.
W minionym roku nastąpiło nasilenie obu rodzajów laicyzacji. Laicyzacja spontaniczna wzmogła się m.in. pod wpływem pandemii. Oficjalne ograniczenia liczby wiernych w kościele, choć tylko tymczasowe, sprzyjały odzwyczajaniu się od wspólnotowych praktyk religijnych. Owszem, były one zastępowane nieraz „religijnością internetową”, jednak obejmowała ona tylko bardziej zaangażowanych wierzących. Co gorsza, na podstawie statystyk z miesięcy letnich można wnioskować, że po ustaniu pandemii liczba ludzi w kościołach nie wróci do stanu sprzed pandemii.
Jeśli chodzi o laicyzację sterowaną, to śmiało można powiedzieć, że rok 2020 ma dla niej znaczenie przełomowe. Analiza przekazu polskich mediów głównego nurtu wskazuje, że nastąpiło w nich wyraźne przejście do narracji antyreligijnej. Dotąd sugerowano w nich raczej pluralizm światopoglądowy, obojętność religijną lub rozmyte chrześcijaństwo. Teraz coraz liczniejsze i silniejsze są głosy przypominające ruch nowego ateizmu z krajów zachodnich. Głosy te układają się w kilka radykalnych tez i postulatów: religia nie tyle jest błędem, ile złem; nie tyle wypaczenia religii, ile każda jej postać jest szkodliwa; walkę z religią należy zacząć od ataku na jej wymagająca moralność; życie niereligijne (lub antyreligijne) nie jest już sprawą prywatną, lecz publiczną, stąd na przykład lansowanie mody na ostentacyjne apostazje.
W powyższym kontekście należy ujmować takie wydarzenia jak „strajk kobiet” i towarzyszące mu bulwersujące incydenty. Nie mógłby on zaistnieć bez odpowiedniego poziomu laicyzacji, a sam stał się czynnikiem, który ją  przyspieszył i zradykalizował. Choć kwestia aborcji nie jest w sensie ścisłym kwestią religijną, kwestia ta ma ogromne znaczenie symboliczne. Kościół katolicki jest dziś bowiem chyba jedyną wielką instytucją, która jednoznacznie broni prawa do życia ludzi nienarodzonych; co więcej, Kościół jest ostatnią instytucją, która podkreśla moralną wagę prokreacyjnego wymiaru życia płciowego. Nauczanie to musi denerwować ludzi, którzy przyzwyczaili się do swobody obyczajowej i są przywiązani do „wolności wyboru”. Nic więc dziwnego, że sprawa aborcji stała się tym miejscem starcia światopoglądowego, które wywołuje największe emocje. Fakt, że starcie to nastąpiło po orzeczeniu Trybunału Konstytucyjnego, które dotyczyło dość rzadkich sytuacji, potwierdza hipotezę, że „strajk kobiet” był tylko elementem szerszej gry. Gdyby nie owo orzeczenie, szukano by dalej innego zapłonu. To, że wcześniej nie zadziałały prowokacje w stylu tajemnicy płci (lub rodzaju) osoby M., świadczy tylko o tym, że w naszym społeczeństwie poziom zdrowego rozsądku jest jeszcze spory, a rewolucja (czy raczej ewolucja) seksualna nie zaszła aż tak daleko. Nie znaczy to jednak, że nowy rok będzie wolny od takich lub podobnych prowokacji. Spodziewam się, że ich liczba będzie rosnąć. Optymistycznie przypuszczam przy tym, że trudno będzie wzniecić tak silną antymoralną i antyreligijną rewoltę jak w listopadzie 2020 roku.
Ktoś powie, że współwystępowanie i konfrontowanie różnych poglądów jest normalnym elementem społeczeństwa pluralistycznego. Co więcej, człowiek dojrzale wierzący zachowa swoją wiarę i moralność bez względu na propagandę, z którą się spotka. Pamiętać jednak należy, że w przestrzeni publicznej toczy się walka o treść obiegowych opinii, które stanowią punkt wyjścia dla osób wahających się lub poszukujących. Kto żyje w środowisku medialnym, w którym zakłada się, że Kościół jest z natury zły, będzie miał wielką trudność w otwarciu się na orędzie Ewangelii. Kto za oczywistość przyjmie modne przekonanie celebrytów, że podstawową funkcją seksu jest przyjemność, nie będzie w stanie zrozumieć nauki o wartości prokreacji (ze wszystkimi jej konsekwencjami). Ponieważ nikt nie funkcjonuje w próżni społeczno-medialnej, zadaniem chrześcijanina jest tak wpływać na opinię publiczną, by treści ewangeliczne były w niej wyraziście, przekonująco i trwale obecne. Tu nie chodzi o propagandę religijno-moralną, lecz o dawanie innym szansy zobaczenia wartości, które łatwo zagłuszyć lub przeoczyć.
Przełom starego i nowego roku sprzyja refleksji nad czasem i dziejami ludzkości. Pamiętajmy, że z chrześcijańskiego punktu widzenia historia jest zarazem dziełem Boga i ludzi. Znaczy to, że Bóg obdarzył ludzi wolnością i chce byśmy kształtowali nasze wspólnoty, podejmując odpowiedzialność za ich los. Z drugiej strony jednak ludzki wymiar życia społecznego nie jest jego wymiarem ostatecznym. Bez względu bowiem na to, jak ludzie będą kształtować swe dzieje, ostateczny głos należy do Boga. Na każdą konfigurację ludzkich powikłań Bóg ma odpowiedź, która prowadzi historię do jej celu, a każdej i każdemu z nas daje szansę uczestnictwa w dziele zbawienia.
  1
OCEŃ TEN ARTYKUŁ
1 2 3 4 5",JACEK WOJTYSIAK,DODANE 02.01.2021 19:10,,"TAGI:
jacek wojtysiak",https://www.gosc.pl/doc/6674707.Zly-rok
Opatrznościowy Pasterz – „Czytanki majowe”,"Czwarta Niedziela wielkanocna odsłania prawdę o Jezusie zmartwychwstałym – Dobrym Pasterzu. W tym roku w wyjątkowych okolicznościach, po śladach Opatrznościowych Pasterzy. Droga życia Prymasa Stefana Wyszyńskiego to materiały przygotowane przez Komisję Maryjną Konferencji Episkopatu Polski.
Nikt nie przypuszczał, że obchody 100-rocznicy urodzin św. Jana Pawła II  i  przygotowania do beatyfikacji sługi Bożego Stefana kardynała Wyszyńskiego, będą miały tak dramatyczny przebieg.  Oczekiwana od miesięcy radość Kościoła w Polsce z daru jego Opatrznościowych Pasterzy - przysłonięta została bolesnym doświadczeniem ogólnoświatowej pandemii. W tym trudnym czasie staje przed nami jednak Zmartwychwstały Jezus - Dobry Pasterz, który odsłania paschalny, także w wymiarze dramatyzmu misterium Paschy, aspekt świętości naszych Pasterzy.
Życie Stefana Wyszyńskiego - kapłana, ojca duchowego, arcybiskupa, Prymasa - w sposób heroiczny, a więc przekraczający naturalne dyspozycje, otwartego na działanie nadprzyrodzonej łaski bożej - było realizacją cnót wiary, nadziei i miłości w konkretnych wydarzeniach. Nie tylko dla jego własnego pożytku, ale przede wszystkim dla dobra wspólnoty Kościoła, która została mu powierzona.  Uznanie i zatwierdzenie tego przez Papieża Franciszka, otworzyło perspektywę ogłoszenia błogosławionym kard. Stefana Wyszyńskiego.
Przygotowywane przez Komisję Maryjną KEP w grudniu 2019 roku „Czytanki majowe – Opatrznościowy Pasterz, droga życia Stefana kard. Wyszyńskiego”, autorstwa ojca Stanisława Przepierskiego OP, nie spodziewały się odczytania ich w warunkach, których teraz jesteśmy świadkami. Zaskoczeni obecną sytuacją, na nowo podejmujemy opatrznościowy zamysł dania Kościołowi nowego błogosławionego. Kim więc w obecnej sytuacji zagrożenia, ma być dla nas ten nowy Święty na nasze czasy…?!
„Czytanki majowe – Opatrznościowy Pasterz” w formie książkowej wydało Wydawnictwo „Paulinianum”. Od 30 kwietnia rozważania do pobrania w formie PDF na stronie Jasnogórskiego Instytutu Maryjnego.
    1
OCEŃ TEN ARTYKUŁ
1 2 3 4 5",O. MARIUSZ TABULSKI,DODANE 30.04.2020 15:00,,,https://www.gosc.pl/doc/6281145.Opatrznosciowy-Pasterz-Czytanki-majowe
,,ROMAN KOSZOWSKI,,Foto Gość,"TAGI:
koncert kościół piotra i pawła muzyka muzyka klasyczna",https://www.gosc.pl/gal/spis/6320121.Koncert-dla-mam
Codzienna wierność Ewangelii nie musi przynieść fajerwerków,"Ale przynosi niebo. Co pokazuje bł. Jakub Strzemię - biskup, który nie bał się ciężkiej pracy.
Stosuję pewien suplement duchowej diety na czas pandemii: bardziej wnikliwie niż wcześniej przyglądam się postaciom świętych i błogosławionych, których wspomnienia obchodzimy w różne dni. Ich życiorysy są jak witaminy na jesień - wzmacniają. Staram się wyciągnąć z nich jakąś postawę, decyzję, cechę, która mnie zainspiruje i pomoże przechodzić ten wyjątkowy czas.
Czas naturalnego lęku o zdrowie swoje i najbliższych, czas wiszącego jak chmura deszczu kryzysu ekonomicznego, czas obaw o funkcjonowanie szkół i opieki dla dzieci, czas kłótni o formę przyjmowania Komunii, o noszenie maseczek, o zamknięcie siłowni czy basenów, o obecność ludzi w kościołach. Trochę tego jest i jakby z każdym dniem się zbiera, niczym nieczyszczony brud pod paznokciem.
Konsekwencja w tym postanowieniu sprawia, że często odkrywam postaci mało znane. Niedawno był św. Łukasz Ewangelista, potem bł. ks. Jerzy Popiełuszko - trudno ich nie kojarzyć. A 21 października wypada wspomnienie bł. Jakuba Strzemię – niezbyt popularnego z plejady polskich świętych i błogosławionych. W dodatku biskupa, a widzimy, że ostatnio biskupi nie mają dobrej prasy. I może właśnie dzisiaj ten arcybiskup halicki z przełomu XIV i XV wieku przemawia jeszcze mocniej.

Co mnie uderzyło tym razem? Kiedy obejmował arcybiskupstwo na Kresach dawnej Rzeczpospolitej, nie miał katedry, odpowiedniej liczby kapłanów oraz jasno ustalonych granic swojej rozległej diecezji halicko-lwowskiej. Kurię organizował w klasztorze. Napisać, że zaczynał od zera, to jak nic nie napisać.
Ale ten zapalony franciszkanin się nie zraził. Mając doświadczenie wędrownego kaznodziei zakasał rękawy i zrobił to, co go zaprowadziło do świętości. Cuda? Nie. Niesamowite wydarzenia? Nic z tych rzeczy. Codzienną gorliwością i skromnym życiem budował mozolnie Kościół lokalny, dając jednocześnie przykład swoją postawą.
Organizował adorację wystawionego Najświętszego Sakramentu. A w jego czasach taka modlitwa uchodziła za zupełną nowość.
Ten biskup zawsze był z ludem, stawał w jego obronie, troszczył się o najuboższych. Na wzór św. Franciszka, jako jego duchowy syn, umiłował ubóstwo aż do śmierci. Kiedy umierał, nie miał żadnych majętności, a w testamencie zaznaczył, by sprzedać paramenty liturgiczne, które ofiarował mu Władysław Jagiełło i otrzymane pieniądze rozdać na jałmużnę.
Niech to nie zabrzmi pretensjonalnie, czy życzeniowo, ale takich hierarchów nam dzisiaj potrzeba w polskim Kościele. O takich pasterzy się modlę, ale też takich pasterzy znam. 
Pandemia sprawia, że czasem musimy zacząć od zera. W naszych domach, parafiach, wspólnotach. Bł. Jakub uczy wytrwałości w codziennej zwyczajnej wierności wartościom ewangelicznym, która nie przynosi fajerwerków tu na ziemi, gdzieś umyka, staje w szarym szeregu normalności. Być może dlatego też arcybiskup halicki nie zdobywa wielkiej popularności wśród świętych? Taki superbohater bez wyraźnej supermocy. Ale w niebie jego postawa uchodzi za coś niebywale wielkiego.
1
OCEŃ TEN ARTYKUŁ
1 2 3 4 5",MACIEJ RAJFUR,DODANE 21.10.2020 16:34,,"TAGI:
bł. jakub strzemię patron dnia",https://www.gosc.pl/doc/6583607.Codzienna-wiernosc-Ewangelii-nie-musi-przyniesc-fajerwerkow
Ciało Benedykta XVI w bazylice św. Piotra. Tysiące wiernych oddadzą mu hołd,"Od poniedziałku rano ciało Benedykta XVI jest złożone w Bazylice św. Piotra. Tysiące ludzi żegna papieża seniora, który zmarł w Rzymie w Sylwestra w wieku 95 lat.
La salma di #BenedettoXVI esposta dalle 9 alla venerazione dei fedeli a San Pietro. Una lunga coda di pellegrini, in fila già dalle prime ore del mattino, è andata a rendere omaggio al Papa emerito pic.twitter.com/TElfZvknzr
— Vatican News (@vaticannews_it) 2 stycznia 2023
Prezydent Republiki Sergio Mattarella i premier włoskiego rządu Giorgia Meloni oddali dziś rano hołd zmarłemu w Sylwestra papieżowi seniorowi Benedyktowi XVI, którego ciało od dziś do środy jest wystawione w Bazylice św. Piotra.
Od świtu dziesiątki osób ustawiają się w kolejce przy bramach wejściowych na plac św. Piotra, by na chwilę pożegnać Josepha Ratzingera. Jego ciało ubrane w czerwoną szatę papieską, z mitrą biskupią na głowie zostało przywiezione dziś rano z klasztoru Mater Ecclesiae, gdzie mieszkał od czasu ustąpienia z papieskiego urzędu w 2013 r. Podczas prywatnej ceremonii trumnę złożono przed głównym ołtarzem, Konfesją św. Piotra. Po obu stronach Gwardia Szwajcarska trzyma wartę honorową.
Żegnamy Benedykta XVI - teksty, analizy, zdjęcia
Bazylika Watykańska jest otwarta dziś od 9.00 do 19.00, jutro i pojutrze od 7.00 do 19.00. W ciągu trzech dni spodziewanych jest od 30 do 35 tysięcy osób dziennie.
  PAP/EPA/VATICAN MEDIA
Przy trumnie początkowo czuwał prywatny sekretarz papieża seniora abp Georg Gänswein, konsekrowane świeckie kobiety z „Memores Domini"", które przez lata opiekowały się Benedyktem XVI, oraz jego lekarz Patrizio Polisca.
W czwartek, 5 stycznia, papież Franciszek odprawi Mszę św. żałobną na Placu św. Piotra o godz. 9.30. ""Na 5 stycznia, dzień pogrzebu, przewidujemy napływ około 50-60 tysięcy osób"" - powiedział prefekt Rzymu Bruno Frattasi.
Watykan w poniedziałek rano #BenedyktXVI pic.twitter.com/rI5rBoJFnM
— Sylwia Wysocka (@sylwiawys) 2 stycznia 2023
Polskie małżeństwo powiedziało PAP: ""Przyjechaliśmy nacieszyć się Rzymem po pandemii i powitać nowy rok, a tymczasem trafiliśmy na taki historyczny moment. Jutro ustawimy się w kolejce do bazyliki Świętego Piotra, by oddać hołd papieżowi Benedyktowi, którego witaliśmy w Polsce 16 lat temu"".
Przeniesienie ciała Benedykta XVI z klasztoru Mater Ecclesiae do Bazyliki Watykańskiej pic.twitter.com/A9QU6AG2nV
— Radio Watykańskie 🇻🇦 (@rwatykanskie) 2 stycznia 2023
  1",PAP/KAI,DODANE 02.01.2023 10:39,PAP,"TAGI:
dyplomacja kościół pap papież watykan",https://www.gosc.pl/doc/8016074.Cialo-Benedykta-XVI-w-bazylice-sw-Piotra-Tysiace-wiernych
,"W wigilię uroczystości Trójcy Świętej 11 czerwca w bazylice Mariackiej w Gdańsku odbyły się uroczyste, ekumeniczne nieszpory. Dziękczynna liturgia, sprawowana w języku polskim i niemieckim, miała związek z powrotem do świątyni ołtarza Trójcy Świętej Bractwa Świętego Jerzego.
Modlitwie przewodniczyli abp Tadeusz Wojda, metropolita gdański oraz ewangelicki biskup Christian Stäblein. Uczestniczyli w niej m.in. Cornelia Pieper, konsul generalna Niemiec w Gdańsku oraz Aleksandra Dulkiewicz, prezydent Gdańska.
Zebranych powitał ks. prał. Ireneusz Bradtke, proboszcz bazyliki Mariackiej. - Dzisiaj wspólnie, katolicy i ewangelicy, świętujemy powrót do kościoła Mariackiego po 78 latach wyjątkowego ołtarza, bezcennego gotyckiego dzieła sztuki - ołtarza Trójcy Świętej Bractwa Świętego Jerzego. To w gdańskim kościele Mariackim pokolenia chrześcijan stawały przed nim do modlitwy. Dzisiaj we wspólnotowej modlitwie dziękujemy Bogu i ludziom za dar ocalenia i powrót tego ołtarza na swoje miejsce. Niech ta modlitwa oraz wspólne dzieło przywracania świątyni mariackiej dawnej świetności zbliży nas do Boga w Trójcy Świętej Jedynego i do siebie nawzajem - powiedział ks. Bradtke.
W czasie nieszporów metropolita gdański podjął refleksję nad fragmentem Listu św. Pawła do Rzymian, w którym Apostoł Narodów wyjaśnia Boży plan zbawienia, akcentując miłość i dobroć. Ten plan zbawienia ściśle wiąże się z nawróceniem. Jest ono owocem poznania Boga. - Św. Paweł, dziękując Bogu, że okazuje wszystkim swoją miłość miłosierną, nacechowaną pragnieniem zbawienia, wskazuje na trzy wielkie atrybuty Boga: ""głębokość bogactwa"", ""mądrość"" i ""wiedzę"" - zaznaczył arcybiskup.
Wyjaśnił, że ""głębokość bogactwa"" jest odpowiednikiem pełni, która jest tylko w Bogu i oznacza hojność darów udzielanych przez Niego. ""Mądrość"" wskazuje na źródło poznania i wiedzy, jaka jest w Bogu. Natomiast ""wiedza"" oznacza, że Bóg poznaje i zna wszystko, a zarazem sam daje się poznać. - Cały nasz wysiłek jest dzisiaj skierowany na poznanie Jezusa Chrystusa, Syna Bożego. Aby poznać Jezusa, trzeba nawiązać z Nim kontakt, zgłębiać Jego Słowo w Ewangelii, przyjmować Jego wskazania - podkreślił hierarcha. Zwrócił jednocześnie uwagę, że sprawowane nabożeństwo ekumeniczne nie jest niczym innym, jak wspólnym zbliżaniem się do Jezusa Chrystusa, a przez Niego do samego Boga, aby w ostateczności osiągnąć zbawienie.
Z kolei ewangelicki biskup Christian Stäblein wyraził wdzięczność za możliwość świętowania przybycia ołtarza do Gdańska po okresie pandemii. W swoim rozważaniu nawiązał m. in. do toczącej się na Ukrainie wojny. - Tylko 1100 km stąd w Kijowie, także we Lwowie, ale przede wszystkim na wschodzie Ukrainy, w Donbasie trwa straszna wojna. Naród ukraiński oczekuje naszego wsparcia i na nie zasługuje. Od 24 lutego Europa nie jest już tą samą Europą"" - powiedział biskup Stäblein.
Oprawę muzyczną uroczystości zapewniła Cappella Gedanensis, która wykonała utwory kompozytorów związanych z gdańskim kościołem Mariackim - Andreasa Hakenbergera, Maximiliana Dietricha Freislicha i Fransiscusa de Rivulo.
Gotycki ołtarz ""Pietas Domini"" z 1435 r. po 78 latach wrócił do bazyliki Mariackiej już w 2020 roku. Dzieło było przez wiele lat uznawane za zaginione, podzielone na fragmenty znajdowało się w Berlinie. Niemieccy ewangelicy przekazali je do macierzystej świątyni. Pierwotnie uroczystość powitania unikatowego dzieła sztuki zaplanowana była na 4 kwietnia 2020 r., jednak plany pokrzyżowała pandemia.
Po uroczystym nabożeństwie nastąpiło przejście do Dworu Artusa, gdzie zebrani wysłuchali dwóch wykładów: prof. Elżbiety Pileckiej -  ""Średniowieczny kościół parafialny Głównego Miasta Gdańska"" i mgr Olgi Broniewskiej-Halder - ""Ołtarz św. Trójcy bractwa św. Jerzego"".  Był też czas na okoliczne przemówienia.
Poniżej przedstawiamy film, na którym mgr Olga Broniewska-Halder, historyk sztuki, omawia symbolikę ołtarza.
Pietas Domini - mgr Olga Broniewska
GOŚĆ GDAŃSKI
1
Liturgiczne powitanie ołtarza ""Pietas Domini""
W wigilię uroczystości Trójcy Świętej 11 czerwca w bazylice Mariackiej w Gdańsku odbyły się uroczyste, ekumeniczne nieszpory, związane z powrotem do świątyni ołtarza Trójcy Świętej Bractwa Świętego Jerzego.  
OCEŃ TEN ARTYKUŁ
1 2 3 4 5",KS. MACIEJ ŚWIGOŃ,DODANE 12.06.2022 11:45,,"TAGI:
abp tadeusz wojda sac bazylika mariacka w gdańsku ołtarz pietas domini",https://www.gosc.pl/doc/7619922.Gotycki-oltarz-Pietas-Domini-powitany-w-Gdansku
Wielki Post z koronawirusem #2,"""Nie jest to czas Twojego sądu, ale naszego osądzenia: czas wyboru tego, co się liczy, a co przemija, oddzielenia tego, co konieczne, od tego, co nim nie jest"". Pamiętasz słowa papieża sprzed roku? Sprawdź, co się zmieniło.
Dokładnie rok temu to, co dotąd istniało w sferze science fiction, w ciągu kilku dni stało się naszą rzeczywistością. Zamknięto nam kościoły, zakłady pracy, szkoły, obiekty sportowe, kina, teatry, galerie handlowe. Zamknięto nas w mieszkaniach, w smartfonach i komputerach. Odizolowani za szybkami ekranów i monitorów, próbowaliśmy odnaleźć się w tej nowej sytuacji. Zdalna praca, zdalna nauka, zdalne zakupy, zdalne relacje. Nawet przedszkolaki musiały w trybie ekspresowym przestawić się na myślenie abstrakcyjne i pojąć, że pani za szklaną szybką, to ta sama pani Ania z grupy Stokrotek. I nigdy byśmy nie pomyśleli, że pan doktor z przychodni rodzinnej jest tak genialnym specjalistą, że wystarczy mu zdjęcie naszego gardła zrobione smartfonem, żeby od ręki postawić diagnozę (""To z pewnością angina. Nie, nie, na pewno nie covid"").
Początkowo nawet nam się podobało. Nadrabialiśmy zaległości w relacjach z domownikami (jak te dzieci urosły!). Przeprowadzaliśmy od dawna odkładane remonty (sklepów budowlanych nie pozamykali) i robiliśmy zapasy cukru, ryżu i... papieru toaletowego. Wzorem Włochów śpiewaliśmy na balkonach i nagrywaliśmy koronawirusowe piosenki w rytmie hip-hopu. Niejeden odkrył w sobie pasję do bycia youtuberem, a nawet influencerem. I chyba woleliśmy nie myśleć o tym, że wirus nie wyparuje w cudowny sposób tylko dlatego, że przez dwa tygodnie czy nawet dwa miesiące posiedzimy w domu.
Przestaliśmy śpiewać, gdy zaczęły docierać do nas informacje z północnych Włoch, później z Hiszpanii. Przepełnione szpitale, brak respiratorów, butli z tlenem, łóżek i... miejsc w kostnicach. Włosi też już nie śpiewali. Przestali wystawiać z okien banery z hasłem ""wszystko będzie dobrze"" (""andrà tutto bene""). ""Nie będzie dobrze, skoro tylu z nas straciło kogoś bliskiego"" - powiedziała mi w kwietniu ubiegłego roku mieszkanka Lombardii.
Coraz jaśniej dociera do nas, że o nowym wirusie niewiele ktokolwiek wie. Naukowcy nie potrafią do końca przewidzieć, jakie spustoszenie pozostawi po sobie w organizmie zakażonego pacjenta, ani jakie będą długofalowe konsekwencje zachorowania na covid. Wirusolodzy dopisują kolejne pozycje do coraz dłuższej listy objawów zakażenia. Informacje i zalecenia, jakie docierają do nas, często są ze sobą sprzeczne. Nie wiadomo już komu ufać i czego się trzymać.
Przed rokiem także trwał Wielki Post. Zafundowano nam rekolekcje zamknięte, w dodatku doprawione lękiem, niepewnością i poczuciem totalnej bezradności. Z powodu limitu wiernych w kościołach większość z nas przeżywała Msze, nabożeństwa, a nawet paschalne obchody liturgiczne przed ekranami komputerów czy telewizorów. Nie było rekolekcji wielkopostnych, ani długich kolejek do konfesjonałów. Ze wzruszeniem patrzyliśmy na papieża Franciszka, samotnie przemierzającego pusty plac św. Piotra, by przed krzyżem z kościoła św. Marcelego (który - jak wierzą rzymianie - powstrzymał zarazę w XVI wieku), modlić się o powstrzymanie pandemii. ""Chciwi zysku, daliśmy się pochłonąć rzeczom i oszołomić pośpiechem. Nie zatrzymaliśmy się wobec Twoich wezwań, nie obudziliśmy się w obliczu wojen i planetarnych niesprawiedliwości, nie słuchaliśmy wołania ubogich i naszej poważnie chorej planety. Nadal byliśmy niewzruszeni, myśląc, że zawsze będziemy zdrowi w chorym świecie. Teraz, gdy jesteśmy na wzburzonym morzu, błagamy Cię: Zbudź się, Panie!"".
Czy dziś jeszcze wołamy o ratunek?
Ten trudny czas ukazał nowe możliwości docierania z Ewangelią i uruchomił pokłady duszpasterskiej kreatywności księży. Najbardziej oporni na nowinki technologiczne proboszczowie, decydowali się na założenie kamer internetowych w kościołach, by łączyć się z wiernymi na Mszy, albo modlitwie. Wiele inicjatyw internetowych - modlitewnych czy ewangelizacyjnych - trwa do dzisiaj. Na kanale Teobańkologia, którego twórcą jest ks. Teodor Sewielewicz, codziennie o 20.30 na modlitwę różańcową na żywo zbiera się kilkadziesiąt tysięcy osób, a od kilku tygodni na Koronkę do Miłosierdzia Bożego o 15.00 - niewiele mniej. To pokazuje, jak ważne jest ewangeliczne odczytywanie znaków czasu i wychodzenie ze strefy własnego komfortu. I jak sztucznie nieraz dzieliliśmy rzeczywistość na sacrum i profanum. Pan Bóg sam na nowo pokazał nam, że jest obecny w każdym miejscu i każdą przestrzeń potrafi uświęcić swoją obecnością.
Paradoksalnie, czas zamknięcia, niepewności, ograniczonego dostępu do sakramentów, dla wielu osób stał się początkiem nawrócenia. Czasem ponownego przylgnięcia do Boga, zbudowania z Nim osobistej relacji. ""Tam, gdzie zbyt długo trwa nasza samowystarczalność, tam obraz Boga oddziela się od Jego obecności - pisał przed laty ks. Krzysztof Grzywocz. - Dopiero chwile próby (...) odsłaniają w nas naszą bezradność. Oby sprawiły one, że naprawdę spotkamy żyjącego Boga, że spotkamy nie tylko nasze obrazy Boga, prawdziwe czy nieprawdziwe, ale spotkamy żywego Boga. Przeżyta bezradność pokazuje mi, że muszę zawierzyć Bogu swoje życie"".
Przed rokiem pisałam: ""Ten czas to papierek lakmusowy naszej wiary. Czy wierzę w Boga wszechmogącego, obecnego w każdej sytuacji mojego życia czy jedynie zasłaniam się swoją pobożnością i mnożeniem religijnych praktyk przed wejściem w żywą, osobistą relację z Nim"". Dziś podtrzymuję te słowa i widzę, jak nadal są aktualne.
Niestety, rok pandemii mocno nas także podzielił i spolaryzował pewne postawy. Początkowy lęk przed zakażeniem sprawił, że z niektórych wylazły paskudne zachowania, jak rysowanie gwoździem po samochodach lekarzy czy pielęgniarek, albo ostracyzm wobec rodzin zakażonych osób. Takie sytuacje, choć wydają się nieprawdopodobne, miały miejsce w rzeczywistości. Skończyły się z chwilą gwałtownego wzrostu zachorowań, kiedy okazało się, że zarazić można się wszędzie - w autobusie, w aptece i w Biedronce. Jednocześnie tysiące osób okazało solidarność z cierpiącymi, poświęcając swój czas, energię i pieniądze, ruszając do pomocy w domach opieki, rozwożąc jedzenie, troszcząc się o chorych i zamkniętych na kwarantannie.
Jesteśmy na wojnie. I podobnie, jak po wojnie, wyjdziemy z pandemii poobijani. Osobiście znam osoby, które po przejściu koronawirusa - własnym lub kogoś bliskiego - przez jakiś czas cierpiały na zespół stresu pourazowego. Choć wiem też, że ciągle są osoby, które negują istnienie pandemii, a nawet koronawirusa, sensu noszenia maseczek czy zakazu urządzania wielotysięcznych zgromadzeń. To ci, którzy nie zachorowali, albo przeszli chorobę lekko i nie musieli bezradnie czekać na wiadomości ze szpitala o swoich bliskich, leżących pod tlenem czy respiratorem. Kiedy trwa wojna, nie pytamy o sens siedzenia w schronie, gdy nad nami świszczą kule i eksplodują bomby.
I znów znaleźliśmy się w środku Wielkiego Postu. Nic dokoła nas nie zwiastuje końca koronawirusa. Jasne, że jesteśmy już bardzo zmęczeni; że pragniemy powrotu do normalności wolnej od codziennych raportów o zakażeniach. Chcemy wyjść z domu bez krępującej oddech maseczki i chcemy, by dzieci wróciły do szkół. A przede wszystkim chcemy przestać się bać o siebie, o swoich bliskich.
Bóg czasem odziera nas boleśnie z rzeczy i spraw, które wydają nam się niezbędne w życiu, ale przysłaniają nam to, co najważniejsze: Jego Miłość.
""W tym Wielkim Poście (...) wzywasz nas, byśmy wykorzystali czas próby jako czas wyboru. Nie jest to czas Twojego sądu, ale naszego osądzenia: czas wyboru tego, co się liczy, a co przemija, oddzielenia tego, co konieczne, od tego, co nim nie jest. (...) Czas przestawienia kursu życia ku Tobie, Panie, i ku innym. (...) Wiara nie polega na tym, żeby być przekonanym, że istniejesz, ale na tym, by przyjść do Ciebie i zaufać Tobie"" - modlił się papież Franciszek prawie rok temu, stojąc samotnie w strugach deszczu na pustym placu św. Piotra.
Coś się zmieniło?
1
OCEŃ TEN ARTYKUŁ
1 2 3 4 5",ALEKSANDRA PIETRYGA,DODANE 05.03.2021 01:30,,,https://www.gosc.pl/doc/6760176.Wielki-Post-z-koronawirusem-2
Katolickie piekiełko,"Możemy tworzyć nowe, piękne duszpasterskie programy, spotykać się, debatować, i analizować podstawy kościelnego kryzysu. Możemy prognozować dalsze kierunki zmian i generować coraz to nowe fantastyczne pomysły na zatrzymanie odpływu wiernych i przyciągnięcie do Kościoła młodych. Daremnie. Problem nie tkwi w tym, czego jeszcze nie zrobiliśmy, ale w tym, co już od dawna praktykujemy jako nasze osobiste, troskliwie pielęgnowane katolickie antyświadectwo.
Fakt, że Kościół wielu współczesnym jawi się jako zwietrzała, skostniała i martwa instytucja pełna pustych frazesów i ciemnych interesów, nie wynika z faktu, że Kościół jest taki w istocie, ale że tego rodzaju obraz utrwala się w świadomości ludzi jako efekt kontaktu z nami – chrześcijanami. I nie ma co szukać tu winy poza sobą – w seksualnych skandalach, zbrataniu religii z polityką, czy w innych ciemnych kartach najnowszej historii polskiego katolicyzmu. Prawdziwa linia demarkacyjna między tym, co budujące, a co gorszące, między przyciąganiem a odpychaniem od Kościoła przebiega zupełnie gdzie indziej. Ona wydarza się w nas.

Choć może wydawać się to dziwne, tym, co odróżnia chrześcijan od świata nie jest wcale pobożna narracja, ilość modlitw w przeliczeniu na metr kwadratowy naszej codzienności, czy deklarowane wszem i wobec chrześcijańskie wartości. Chrześcijan w świecie ma wyróżniać stosunek do bliźniego, a dokładniej – sposób, w jaki traktują siebie nawzajem. Taki od początku był zamysł Boga względem Kościoła. Gdy wczytamy się uważnie w słowa Ewangelii według św. Jana, odnajdziemy w nich wiele materiału do poważnego rachunku sumienia. Ewangelista wkłada bowiem w usta Jezusa następujące wezwanie: „Przykazanie nowe daję wam, abyście się wzajemnie miłowali tak, jak Ja was umiłowałem; żebyście i wy tak się miłowali wzajemnie. Po tym wszyscy poznają, żeście uczniami moimi, jeśli będziecie się wzajemnie miłowali” (J 13, 34). Co więcej, Jezus postrzega realizację tego przykazania, jako przejaw trwania w Jego miłości: „Jeśli będziecie zachowywali moje przykazania, będziecie trwać w miłości mojej, tak jak ja zachowałem przykazania Ojca mego i trwam w Jego miłości […]. To jest moje przykazanie, abyście się wzajemnie miłowali” (J 15, 10–12).

Tyle Ewangelia. A nasza praktyka? Wydaje się, że miłość bliźniego – także w odniesieniu chrześcijan do nich samych – jest tym nakazem Chrystusa, który najbardziej lekceważymy. I nie chodzi już tylko o to, że obsadzamy się w rozmaitych rolach, szufladkując w różnych ideologicznych frakcjach – wedle stosunku do pandemii, szczepionek, katolickiej tradycji, opcji politycznych czy pobożnościowych nawyków. Chodzi o to, że w taki sposób innych szufladkujemy. Sterowani resentymentem, podejrzliwością, uprzedzeniami, lękiem, stereotypami czy najzwyklejszą nienawiścią, traktujemy braci w wierze jak potencjalnych wrogów – otumanionych, zwiedzionych, głupich lub nieuświadomionych. Z pogardliwą wyższością przykrytą religijną kołderką spod znaku „biedaku, pomodlę się za ciebie” usiłujemy sprowadzać inaczej myślących na tę właściwą, zgodną z naszą opcją światopoglądową drogę. Ale gdy tylko nie posłuchają – przy pierwszym, najmniejszym nawet przejawie oporu – potrafimy natychmiast odpalić falę hejtu, nie przebierając przy tym w słowach. Quasi-teologiczny język służy nam przy tym głównie do tego, żeby skutecznie „dojechać” przeciwnika. Nieistotne, że odsłaniają się wówczas przepaście naszej niewiedzy i braki w podstawowym, teologicznym wykształceniu. Ważne, żeśmy należycie zbluzgali przeciwnika.

Przyglądam się temu czasem na rozmaitych internetowych forach, czy w mediach społecznościowych; śledzę także komentarze w tak zwanych „chrześcijańskich” grupach dyskusyjnych. I włos mi się na głowie jeży. Owszem, prawdą jest, że niejednokrotnie w tych właśnie przestrzeniach uaktywniają się agresywnie osoby, którym brakuje emocjonalnej równowagi – często opracowują sobie w taki sposób rozmaite psychiczne trudności. Nie zmienia to jednak faktu, że problem jest zdecydowanie szerszy, a ludzie wierzący, którzy są weń uwikłani, to wcale nie chrześcijański margines. Zresztą, problem hejtu i agresywnego języka, to tylko jeden z wielu przejawów „katolickiego piekiełka”, które sobie gotujemy. Koniec końców wszystkie one sprowadzają się do praktycznej postawy negacji nowego przykazania miłości wzajemnej, które pozostawił nam Jezus.

Czołowy ateistyczny egzystencjalista, Jean Paul Sartre mawiał, że piekło to drugi człowiek. My się na Sartre’a oburzamy, ale jego dewizę wcielamy w życie szybko i dokładnie, tylko że pod katolickim szyldem walki o moralność, chrześcijańskie wartości, czystość doktryny, czy jedyne słuszne – naszym zdaniem – przejawy pobożności. Nic dziwnego, że świat przygląda się nam z coraz większym zdziwieniem. I nie jest to bynajmniej zdziwienie spod znaku „jak oni się miłują”, które rodziło się w sercach pogan obserwujących pierwszą chrześcijańską wspólnotę. Choć, może to nawet nie jest zdziwienie. Może to raczej coś na kształt duchowych „mdłości”, które pojawiają się u tych, którym oferujemy cenny dar utaplany w lukrecji obłędu i nieautentyczności. Z pewnością ten dar odrzucą, a kiedyś – i niech to będzie dla nas przestrogą – odpowiedzą nam słowami z autobiografii Sartre’a: „Pragnąłem Boga, dano mi go, przyjąłem ów dar, nie pojmując, żem go szukał. Nie zapuściwszy korzeni w moim życiu, wegetował czas jakiś, a potem umarł. Dziś, kiedy mówią mi o nim, powiadam z rozbawieniem i bez jakichkolwiek ciągot, jak stary uwodziciel, który spotyka sędziwą piękność. »Gdyby nie to nieporozumienie, gdyby nie ta pomyłka, gdyby nie ten przypadek, co nas rozłączył, mogłoby pięćdziesiąt lat temu coś zajść między nami«. Nie zaszło nic”.
1
OCEŃ TEN ARTYKUŁ
1 2 3 4 5",ALEKSANDER BAŃKA,DODANE 10.05.2021 09:33,,"TAGI:
aleksander bańka",https://www.gosc.pl/doc/6851928.Katolickie-piekielko
Dom zawsze otwarty,"Powrót dorosłego dziecka do domu rodzinnego jest zawsze wielkim przeżyciem dla matki i ojca.
Sterani wiekiem, doświadczeni życiem i samotnością, stęsknieni za przeszłością, odbierają zazwyczaj tę chwilę jak wielkie święto. Któż z nas, zapracowanych i zajętych swoimi sprawami dorosłych, nie usiłował bezskutecznie tłumaczyć starszym rodzicom, że nie powinni się przejmować za bardzo naszą wizytą, przygotowywać specjalnych potraw, wyznaczać co do minuty czasu przyjazdu, czekać przy oknie… Na próżno, rzecz jasna. Stęsknieni rodzice do końca życia będą czekali na nas w sposób wyjątkowy. Przekładam ten ludzki algorytm tęsknoty na relację z Bogiem: choćbyśmy nie wiem jak daleko odeszli i jak bardzo łudzili się fałszywym pojęciem samodzielności, drzwi do Jego domu zawsze pozostają dla nas otwarte.
Temat wystąpień z Kościoła katolickiego jest wciąż aktualny. Stąd też w Instytucie Nauk Teologicznych Wydziału Teologii Katolickiego Uniwersytetu Lubelskiego przygotowano publikację „Zanim odejdziesz… Kilka słów do osób rozważających wystąpienie z Kościoła katolickiego”. W bieżącym numerze „Gościa Niedzielnego” pisze o niej i o problemie apostazji Szymon Babuchowski (ss. 27–29). „Żadne drzwi nie zatrzaskują się za człowiekiem. On co prawda z Kościoła wychodzi, ale te drzwi pozostają otwarte, on może wrócić” – powiedział dziekan Wydziału Teologicznego w trakcie jej prezentacji. Czy jest ona rodzajem koła ratunkowego rzuconego tym, którzy chcą odejść, być może po to, by mieli szansę czegoś jeszcze się chwycić? Nie sądzę, bo zdaję sobie sprawę z tego, że podobnym decyzjom zawsze towarzyszą złe emocje, a w emocjach wielu spraw się nie dostrzega. Uczucia te czasem powodują tak silne pragnienie zerwania z Kościołem, że ochrzczony nie tylko chce odejść, lecz również wykreślić z dokumentów jakiekolwiek ślady, że był ochrzczony (co jest, rzecz jasna, niemożliwe).
Dwa tygodnie temu, pisząc o „załamaniu religijności” w najmłodszym pokoleniu, stwierdziłem, że nikogo na siłę i sztucznie przytrzymać w Kościele się nie da, klucz do rozwiązania tego problemu leży zupełnie gdzie indziej. Czy jest to jednak klucz do kościoła skazanego już na bycie pustym? Ksiądz Tomáš Halík, profesor socjologii w Pradze i jednocześnie rektor kościoła akademickiego Najświętszego Zbawiciela, napisał w swojej książce „Czas pustych kościołów”, że być może puste i zamknięte w czasie pandemii świątynie są proroczym znakiem ostrzegawczym: „Jeśli nasz Kościół i nasza religijność nie dokona reformy, nawrócenia, pogłębienia, szybko liczne kościoły pozostaną puste i zamknięte na zawsze. Czyż już od dawna w wielu krajach, także u nas, nie obserwujemy długotrwałego trendu opróżniania, zamykania i sprzedawania budynków kościołów, klasztorów i seminariów duchownych?”. Nie wiem, czy – jak wieszczą niektórzy – polskie kościoły opustoszeją. W niektórych krajach tak się stało. Wierzę, że u nas tak nie będzie, choć wielu odchodzi. I wiem, że drzwi do tego domu, którym jest Kościół, zawsze pozostaną dla nich otwarte. Bo to ich dom rodzinny. •
1
OCEŃ TEN ARTYKUŁ
1 2 3 4 5",KS. ADAM PAWLASZCZYK,DODANE 17.06.2021 00:00,GN 24/2021 Otwarte,,https://www.gosc.pl/doc/6930487.Dom-zawsze-otwarty
Subiektywny przegląd tygodnia,"Wydanie #41. Zapraszam do lektury: Piotr Sacha
„Trwa wyścig z czasem” – stwierdził w jednym z wywiadów prof. Andrzej Horban. „Kluczem są oczywiście szczepienia” – dodał. Miniony tydzień był czasem złych rekordów epidemii w Polsce. Od soboty obowiązują w całym kraju nowe obostrzenia epidemiczne. Najbliższe dni pokażą, czy rząd zdecyduje się na kolejne kroki mające na celu spowolnić, a docelowo zatrzymać trzecią falę epidemii koronawirusa. Wyścig z czasem toczy się nie tylko w gabinetach ministrów, ale przede wszystkich w szpitalach, gdzie o życie walczą zarażeni ludzie, w domach, gdzie chorzy wypatrują poprawy stanu zdrowia. Ks. prof. Michał Heller stwierdził niedawno, że „naszym wielkopostnym kaznodzieją i rekolekcjonistą jest koronawirus, który uczy nas patrzeć w nowy sposób na siebie i rzeczywistość”. – Koronawirus daje nam lekcję kruchości. Nie tylko chodzi o kruchość biologiczną, chodzi również o kruchość moralną – zwraca uwagę ks. Heller podczas jubileuszu swoich 85. urodzin. Tutaj posłuchacie homilii ks. profesora.
Aby przeczytać ten tekst w całości, trzeba założyć konto w naszym serwisie. Możesz też otrzymywać w każdą niedzielę Subiektywny przegląd tygodnia na swoją skrzynkę mailową, jeśli zamówisz ""Subiektywny newsletter"".
DOSTĘPNE JEST 22% TREŚCI. CHCESZ WIĘCEJ?


1",,DODANE 28.03.2021 17:23,,"TAGI:
subiektywny przegląd tygodnia",https://www.gosc.pl/doc/6789969.Subiektywny-przeglad-tygodnia
,"Akcja „Stop Komunii Świętej na rękę” prowadzona przez pozbawione kościelnej asystencji Stowarzyszenie Kultury Chrześcijańskiej im. Ks. Piotra Skargi i wspierające ją portale internetowe jest szkodliwa, manipulacyjna i wprowadza zamęt w świadomości wiernych.
O powadze sytuacji świadczy chociażby fakt, że zwolennicy akcji niewiele robią sobie z ogłoszonego niedawno przez Komisję Liturgiczną Episkopatu komunikatu o tym, że Komunia Święta na rękę nie jest profanacją. Niestety, popiera ich wielu polskich katolików.
Dobrze, że Komisja Liturgiczna Episkopatu wydała ten komunikat. Dobrze, choć mam niestety wrażenie, że ta grupa, która szczególnie powinna zastanowić się nad jego treścią, tak silnie okopała się na swoich pozycjach, że przeczyta go tylko po to, żeby sprawdzić, jak bardzo biskupi się mylą. Nie myślę w tej chwili o tych, którzy sami dla siebie, na własny użytek stwierdzają, że chcą Komunię Świętą przyjmować do ust – nawet w czasie pandemii – i traktują to jako osobisty wybór, a nie jako probierz katolickiej ortodoksji i pobożności – bez oskarżania, szufladkowania i klasyfikowania innych. Rozumiem ich wrażliwość w tej sprawie, a kwestię odpowiedzialności, posłuszeństwa zaleceniom Episkopatu i troski o bezpieczeństwo innych pozostawiam do rozstrzygnięcia ich sumieniom. Myślę natomiast o tych, którzy wbrew rozsądkowi, katolickiej teologii i – trzeba to powiedzieć wprost – zdrowej nauce Kościoła, uczynili ze sposobu przyjmowania Komunii Świętej niemal esencję katolickiej duchowości i oręż do walki z wszystkimi, którzy myślą inaczej.
Komunia Święta przyjmowana na rękę to dla nich profanacja i koniec. Nie przekonują ich w tym względzie nawet słowa Benedykta XVI, który jeszcze jako Prefekt Kongregacji Nauki Wiary podkreślał, że nie jest możliwe, aby Kościół, przyjmując aż do dziewiątego wieku Ciało Pańskie na stojąco i do ręki, przez dziewięćset lat czynił to niegodnie. Nie przemawiają do nich katechezy Ojców Kościoła – na przykład św. Cyryla, z czwartego wieku – pokazujące teologiczną głębię takiego sposobu przyjmowania Komunii. Nie uznają argumentu, że zewnętrzna postawa i gesty nie mają wartości same w sobie, ale o tyle tylko, o ile stanowię ekspresję wewnętrznego nastawienia, którego z kolei nie sposób ocenić po zewnętrznych przejawach. Co natomiast proponują w zamian? Terroryzm partykuły i hermeneutykę nieciągłości. Ten pierwszy łączy się z ciągle powtarzanym argumentem, że z konsekrowanej hostii odrywają się drobinki Ciała Pańskiego (partykuły), które pozostają na rękach i spadają następnie na ziemię lub są wcierane – w cokolwiek. Istotnie, zdarza się, że się odrywają. Trzeba jednak podkreślić, że nie tylko przy udzielaniu Komunii Świętej na rękę, ale także do ust. I wówczas również spadają na ziemię. Nie ma bowiem możliwości, żeby tego uniknąć – nikt nie da gwarancji, że choćby nawet dochowano najwyższej staranności przy wyciąganiu hostii z kielicha, żadna partykuła nie zostanie uroniona. Czy to jednak powód do zakrawającego momentami na obsesję skrupulatyzmu i terroryzowania wszystkich groźbą potępienia? Znamienna pod tym względem jest następująca historia, którą w czasach, gdy Komunia Święta była udzielana do ust, opowiedział duchowy syn św. Ojca Pio, o. Alessio Parente: „Przypomniało mi się zdarzenie, kiedy jeden z moich współbraci powiedział do niego [do Ojca Pio]: »Ojcze, nasze oczy nie są zbyt dobre, bo nie widzimy wszystkich małych cząstek Najświętszej Eucharystii, które upadają podczas udzielania Komunii Świętej«. Ojciec Pio odpowiedział: »Jak sądzisz, co aniołowie robią wokół ołtarza?« Po tej wypowiedzi zrozumiałem, że nieważne, jak mała cząstka spada, aniołowie są zawsze gotowi, aby zebrać ją i przynieść z powrotem do puszki”.
Istotnie, wierzę w to, że aniołowie mogą zebrać niewidoczne okruchy Ciała Pańskiego z moich rąk i zawsze gdy przyjmuję Komunię Świętą w ten sposób, proszę ich o to. Sam też uważnie spoglądam na dłoń, czy nie zostaną na niej jakieś partykuły – zgodnie zresztą z zaleceniami zawartymi w komunikacie komisji liturgicznej, aby zaraz po spożyciu Ciała Pańskiego uważnie obejrzeć dłonie oraz zebrać i spożyć ze czcią każdą widoczną okruszynę, która mogła oderwać się od Hostii. W rzeczywistości jej drobiny pojawiają się na mojej ręce bardzo rzadko. Określanie tego mianem profanacji, czy w ogóle – szerzej sprawę ujmując – samego faktu przyjęcia Komunii świętej do ręki, jest manipulacją i nadużyciem, gdyż aby dany czyn można było nazwać profanacją, musi on mieć znamiona dobrowolnej i poważnej pogardy okazywanej w tym wypadku świętym postaciom. Fakt, że wiele osób nie zwraca uwagi na to, czy na ich dłoniach nie pozostają partykuły Hostii, nie jest dowodem na karygodny charakter tego sposobu przyjmowania Komunii świętej, ale na brak pogłębionej świadomości realnej obecności Jezusa w Najświętszym Sakramencie. Ten brak jednak – trzeba to dopowiedzieć – nie rozpoczął się wraz z pandemią. Ci sami katolicy, którzy przyjmują dziś Komunię Świętą do ręki, przyjmowali ją wcześniej przez lata na kolanach i do ust – bo tak dyktowała utarta tradycja i przyjęty powszechnie w Polsce sposób. Wielu, niestety, już wówczas czyniło to w sposób bezrefleksyjny i mechaniczny. W rzeczywistości budzenie świadomości realnej obecności Jezusa w Najświętszym Sakramencie jest dziś jednym z poważniejszych wyzwań stojących przed Kościołem – z pewnością dużo istotniejszym niż spór o taką czy inną postawę.
Zwolennicy akcji „Stop Komunii Świętej na rękę” często powołują się na tak zwany błąd archeologizmu – wyrwane z kontekstu twierdzenie Benedykta XVI, że nie ma dziś możliwości powrotu do pewnych praktyk, które charakterystyczne były dla pierwotnego Kościoła. To, w ich przekonaniu, argument za tym, że praktykowana niegdyś powszechnie Komunia Święta na rękę dziś już nie powinna być dopuszczalna – wszak Kościół się rozwija. Zastanawia mnie, dlaczego zatem tego rozwoju nie chcą dostrzec w posoborowych orzeczeniach Kościoła, uznających oba sposoby przyjmowania Komunii Świętej za równoprawne i godne. Odrzucają możliwość powrotu do tradycji pierwszych wieków Kościoła, ale jednocześnie domagają się radykalnego powrotu do praktyki przyjmowania Komunii Świętej do ust – ignorując aktualne nauczanie Kościoła w tej kwestii. To właśnie jest hermeneutyka nieciągłości. Rozwój prawd wiary, a także pewnych praktyk przyjętych w Kościele polega bowiem na tym, że nie zmienia się ich istota, natomiast pogłębia na przestrzeni wieków sposób rozumienia – tak, że starsze orzeczenia znajdują swą kontynuację i rozwinięcie w nowszych. Nie można więc tej ciągłości przerywać w arbitralnie przez siebie wskazanym momencie dziejowym, uznając wszystkie następne wypowiedzi Kościoła w danej kwestii za nieważne, błędne, lub formułowane pod wpływem demoniczno-masońsko-modernistycznego zwiedzenia. Przeciwnicy Komunii Świętej na rękę czynią to często, powołując się przy tym na słowa wybranych autorytetów i dostojników Kościoła. Ignorują jednak fakt, że również hierarchowie Kościoła mają prawo do prywatnych opinii w danej sprawie, co nie zmienia faktu, że ich poglądy mają taki właśnie charakter – prywatny, nawet jeśli ich autorem jest prefekt Kongregacji Kultu Bożego i Dyscypliny Sakramentów. Kłania się tu podstawowy brak umiejętności gradacji wypowiedzi – odróżniania osobistej opinii od oficjalnego nauczania i konsekwentnego podążania za tym drugim.
Oczywiście, że wolałbym, aby wszyscy hierarchowie Kościoła mówili w sprawie sposobu przyjmowania Komunii Świętej jednym głosem. Głosy odcinające się od oficjalnego stanowiska – choć nieliczne – stają się bowiem zarzewiem wielkiego rozbicia wśród wiernych, podsycanego przez akcje typu „Stop Komunii Świętej na rękę”. Oczywiście, że chciałbym, aby wierni przyjmujący Ciało Pańskie – obojętnie w jaki sposób – czynili to z większą pobożnością, wyczuciem i uważnością. Mam również świadomość tego, że Komunia święta na rękę może być okazją do rozmaitych nadużyć, podobnie zresztą jak i ta przyjmowana do ust – zwłaszcza wtedy, gdy obudowuje się ją wykrzywioną i naciąganą teologicznie interpretacją, wpychającą w religijny skrupulatyzm, lękowość i wypaczającą zdrowy kształt pobożności. Dodam również, że nie piszę tego ani przeciw idei przyjmowania Komunii Świętej do ust, ani przeciw osobom, które to czynią. Sam z chęcią wrócę do przyjmowania Komunii świętej do ust, gdy skończy się pandemia i zalecą tak biskupi. Nie godzę się natomiast na niedopuszczalne teologiczne nadużycia i manipulacje akcji „Stop Komunii Świętej na rękę"", która sieje zamęt w sercach i umysłach ludzi. Budowanie eucharystycznej wrażliwości nie może bowiem dokonywać się w oparciu o straszenie profanacją i potępieniem.
W całej tej dyskusji należałoby może zapytać się również i o to, jak na Komunię świętą przyjmowaną do ręki zapatruje się sam Pan Jezus. Odpowiedź, która płynie z Pisma Świętego, jest dla mnie jednoznaczna: Bóg postanowił przemienić w siebie chleb i wino. Zechciał wydać się rękom rozkruszającym Jego ciało i wargom spijającym Jego krew. Od samego początku postępował w takim duchu. Zamiast w porządnej kołysce wylądował w śmierdzącym żłobie z kłującą słomą i pyłem przyprawiającym alergików o zawrót głowy. Zamiast dyskretnego dotyku dłoni lokaja w rękawiczce obmacywały go brudne łapska pasterzy. Zadawał się z prostakami, prostytutkami i prymitywami, a z inteligencją i bogaczami głownie wtedy, gdy mieli nieczyste sumienia. Drzemkę w czasie burzy ucinał sobie na dnie śmierdzącej rybami łodzi i bronił uczniów spożywających posiłek nieobmytymi rytualnie rękami. W ogóle nie troszczył się o to, aby Jego święte ciało było należycie chronione, zabezpieczone, oddzielone od gawiedzi i nietknięte. Czy można się dziwić, że pozostał temu wierny; że Jego kenoza jest konsekwentna; że pozostawił siebie w czymś tak małym, kruchym, powszechnym, dostępnym i narażonym na zniszczenie?
Dla wielu to wyniszczające samoogołocenie Boga jest nie do zaakceptowania. Kruchość Boskiego chleba na ludzkiej dłoni nie budzi wzruszenia, ale gniew i lęk. Dla mnie to niezwykła łaska i niesamowity przywilej trzymania Go przez chwilę na dłoni, która do tego celu, jak przekonuje mnie Kościół, wcale nie musi być konsekrowana. To wyjątkowy dar – jakby na osłodę w mrocznym czasie pandemii. Dlatego staram się z najwyższą czcią i uwagą przyjmować Ciało Pana Jezusa do rąk, zwracając uwagę na każdą partykułę. Mam przy tym pełen pokój w sercu, bo wiem, że Jezus, wydając się w moje dłonie, nie traktuje ich jako czarne, brudne i niegodne, uruchamiając przy tym licznik sprofanowanych partykuł. Mój Bóg nie brzydzi się moich rąk. Obdarza je czułym pocałunkiem miłości.
***
Więcej na ten temat w komentarzu wideo z serii ""Bańka czyta Katechizm"":
#5 Jak przyjmować Komunię? - Bańka czyta Katechizm
ALEKSANDER BAŃKA
  1
OCEŃ TEN ARTYKUŁ
1 2 3 4 5",ALEKSANDER BAŃKA,DODANE 11.10.2020 18:02,,,https://www.gosc.pl/doc/6568651.Bog-nie-brzydzi-sie-moich-rak
Wielkosobotnia Wielkanoc,"W poranek wielkanocny zapewne będą biły dzwony, ale w tym roku ich głos, rozchodzący się po opustoszałych ulicach i placach, będzie brzmiał jakoś inaczej.
Uważa się ogólnie, że to w Wielki Piątek nie sprawuje się Mszy Świętej. Tymczasem dniem bez Mszy i bez Komunii jest tak naprawdę Wielka Sobota. Liturgia wigilii paschalnej nie należy bowiem do Wielkiej Soboty, ale już do Niedzieli Zmartwychwstania. W Wielki Piątek kapłani nie konsekrują chleba i wina, ale udzielana jest Komunia. Tę część wielkopiątkowych obrzędów można nazwać Liturgią Uprzednio Konsekrowanych Darów, która znana była już w starożytności. W Wielką Sobotę natomiast jedyną liturgią, jaką można sprawować, jest liturgia jutrzni, którą w wielu kościołach rzeczywiście się organizuje. Tak! To Wielka Sobota jest najbardziej aliturgicznym dniem w roku, co odpowiada porządkowi celebrowanych wydarzeń. W Wielki Piątek wspominamy mękę i śmierć Jezusa Chrystusa, który okrutnie cierpi, ale będąc na krzyżu, jest jeszcze zdolny wypowiadać ważne słowa, jak np.: „Ojcze, przebacz im, bo nie wiedzą, co czynią” (Łk 23,34); „Niewiasto, oto syn Twój […]. Oto Matka twoja” (J 19,26-27); „Boże mój, czemuś mnie opuścił” (Mt 27,46). W Wielką Sobotę natomiast Jezus nic nie mówi, Jego doczesne ciało złożone jest w grobie, a On zstępuje do piekieł. W tym roku, kiedy nie pójdziemy ze święconką do kościoła, kiedy nie będziemy biegać po mieście, by coś tam jeszcze dokupić, mamy szansę bardziej niż kiedykolwiek doświadczyć tej wielkosobotniej ciszy. Generał zakonu dominikanów, ojciec Timoner, napisał w liście do rodziny dominikańskiej, że w związku z pandemią koronawirusa przeżywamy „trudne doświadczenie przedłużonej Wielkiej Soboty, kiedy Kościół »powstrzymuje się od sprawowania Eucharystii«, rozważając mękę Pańską i czekając na zmartwychwstanie Chrystusa”. Co więcej, owa przedłużona Wielka Sobota nie zostanie przerwana tłumnymi procesjami rezurekcyjnymi. W poranek wielkanocny zapewne będą biły dzwony, ale w tym roku ich głos, rozchodzący się po opustoszałych ulicach i placach, będzie brzmiał jakoś inaczej. Tym bardziej warto dobrze przygotować wielkanocne śniadanie. Dobrze nie znaczy wystawnie. Chodzi m.in. o to, by nie zabrakło stosownej lektury z Pisma Świętego i modlitwy. Prawdopodobnie wielkanocny czas, przynajmniej pierwszy tydzień, do Niedzieli Miłosierdzia, będzie taki wielkosobotni, bez Mszy św. w realu i sakramentalnej Komunii. Tym bardziej pozdrawiajmy się za pośrednictwem środków elektronicznych: „Chrystus zmartwychwstał! Prawdziwie zmartwychwstał! Alleluja!”. •
1
OCEŃ TEN ARTYKUŁ
1 2 3 4 5",KS. DARIUSZ KOWALCZYK SJ,DODANE 08.04.2020 00:00,GN 15/2020,,https://www.gosc.pl/doc/6248296.Wielkosobotnia-Wielkanoc
Droga Światła z arcybiskupem Grzegorzem  ,"W godzinie miłosierdzia - w piątek wielkanocny - metropolita łódzki przewodniczył paschalnemu nabożeństwu - Drogi Światła, którą wraz ze swoimi współpracownikami celebrował w kaplicy domu biskupów łódzkich. 
Arcybiskup Grzegorz oparł swoje rozważania o Psalm 118 – który śpiewamy w oktawie Wielkanocy. Jezu, Ty też modliłeś się tym psalmem w noc paschalną. Duchu Święty, Ty jesteś natchnieniem tego psalmu. Ty jesteś natchnieniem naszej modlitwy – mówił we wprowadzeniu do nabożeństwa hierarcha. 
Droga światła jest to nabożeństwo odprawiane w Kościele katolickim w okresie wielkanocnym. Nabożeństwo powstało we Włoszech w 1988 roku w rodzinie salezjańskiej. Inspiracją do jej powstania były freski z katakumb św. Kaliksta w Rzymie przedstawiające zmartwychwstanie Jezusa Chrystusa, który przechodzi z ciemności do światła (stąd nazwa Droga Światła). W latach 90. nabożeństwo było stopniowo rozpowszechniane na całe Włochy. Droga Światła została umieszczona w oficjalnym modlitewniku na Wielki Jubileusz Roku 2000. W 2002 roku została oficjalnie zatwierdzona przez rzymską Kongregację ds. Kultu Bożego i Dyscypliny Sakramentów. Od tamtego czasu w wielu parafiach na świecie wprowadzono jej odprawianie.
- Praktykujmy Drogę Światła, gdyż jest to nabożeństwo Okresu Wielkanocnego, które swoje korzenie ma w Biblii – tłumaczył abp Ryś – Nie klękajcie na tym nabożeństwie. Kościół pierwotny bardzo tego przestrzegał, żeby w czasie wielkanocnym więcej modlić się na stojąco. Pan Bóg pozwolił nam stać przed sobą. Bóg nas zbawił, tzn. pozwolił nam się wyprostować – zauważył łódzki pasterz. 
W Łodzi – Droga Światła – nabiera znaczenia ekumenicznego, gdyż od dwu lat w organizację i przebieg tego paschalnego nabożeństwa zaangażowali się przedstawiciele Kościołów Chrześcijańskich, których świątynie znajdują się na terenie miasta i regionu łódzkiego.
Miejmy nadzieję, że po ustaniu pandemii – jeszcze w okresie paschalnym – Ekumeniczna Droga Światła będzie celebrowana na ulicach miasta Łodzi. 

  1",KS. PAWEŁ KŁYS,DODANE 17.04.2020 20:00,,"TAGI:
abp grzegorz ryś droga światła",https://www.gosc.pl/doc/6265045.Droga-Swiatla-z-arcybiskupem-Grzegorzem
Przewodniczący KEP: To czas konfrontowania się z trudną czasem prawdą o nas samych,"Obecny czas, to być może czas konfrontowania się z trudną czasem prawdą o nas samych; oby była to tylko trudna lekcja, która nauczy nas bycia dobrymi ludźmi i prawdziwymi świadkami Ewangelii - powiedział PAP przewodniczący Konferencji Episkopatu Polski abp Stanisław Gądecki.
W kontekście Triduum Paschalnego metropolita poznański podkreślił, że ""pandemia jest krzyżem, który musimy nieść wszyscy"". ""Ta wyjątkowa i trudna chyba dla każdego sytuacja, która spowodowała ogromne zmiany w naszym praktykowaniu wiary i realizacji potrzeb religijnych"" - powiedział abp Gądecki.
Pytany, w jaki sposób ostatnie ataki na miejsca kultu i symbole religijne oraz duchownych, jak też grzechy pedofilii ludzi Kościoła - zmienią oblicze Kościoła w Polsce, abp Gądecki powiedział, że te wydarzenia są ważną lekcją dla wszystkich.
""Jak to zwykle w życiu bywa, niektóre sprawy są znacznie bardziej skomplikowane, niż widzimy to w przekazach medialnych"" - powiedział hierarcha.
Podkreślił, że ""obecny czas to być może czas oczyszczenia wielu elementów naszego życia"". ""To czas konfrontowania się z trudną czasem prawdą o nas samych: o duchownych, księżach, biskupach. Ale to też czas zmiany obyczajów, triumfu wielu sił zła"" - wskazał abp Gądecki.
Jak dodał, ""oby była to tylko trudna lekcja, która nauczy nas bycia dobrymi ludźmi i prawdziwymi świadkami Ewangelii"".
Przyznał, że ""świat, nasze zwyczaje czy zachowania zmieniają się"". ""Niezmienny pozostaje Zmartwychwstały Jezus i Jego Ewangelia. Wiele zależy, zatem od naszego osobistego nawrócenia i dojrzałości naszej wiary"" - powiedział przewodniczący KEP.
Zaznaczył, że ""zawsze w centrum życia chrześcijanina powinien być Jezus Chrystus i Ewangelia"". ""Nasza wiara o tyle jest trwała, o ile nasze osobiste zakorzenienie w Bogu będzie determinowało nasze codzienne działania"" - zwrócił uwagę abp Gądecki.
Wyjaśnił, że ""wiara jest przejściem ponad horyzontem dociekania rozumowego, przekracza je i daje poczucie spełnienia i pokoju. I jeśli jest mocna, to daje też przekonanie, że nie da się jej niczym zastąpić. Jeśli nie ma wiary, to nawet najbardziej drobiazgowe zachowywanie tradycji, zwyczajów czy obrzędów nie pomoże nam w osobistym spotkaniu z Bogiem"".
Zwrócił uwagę, że można wypełnić rytualnością codzienne życie, ale nigdy nie doświadczymy w tym obecności Boga.
""Wielkanoc zawiera całe mnóstwo pięknych, ważnych i ugruntowanych w naszym społeczeństwie tradycji. Jedną z nich jest na pewno tradycyjne błogosławieństwo pokarmów przez kapłanów w Wielką Sobotę. I bardzo dobrze, że tak jest! To są niezwykle istotne elementy przeżywania naszej religijności"" - powiedział abp Gądecki.
Podkreślił jednocześnie, że ""są rzeczy ważniejsze niż poświęcony koszyczek z wiktuałami"". ""Myślę tu na przykład o naszym nawróceniu, sakramencie pokuty, decyzji o zmianie życia, dokonywaniu wyborów zgodnie z wolą Pana Boga. To o wiele trudniejsze, ale też niewspółmiernie ważniejsze"" - wskazał metropolita poznański.
""Wpatrując się w pusty grób Jezusa Chrystusa i otwierając się na osobiste spotkania ze Zmartwychwstałym, przeżyjmy te święta z głębokim przekonaniem, że prawda o Jezusie, który żyje i jest pośród nas, winna przenikać całe nasze życie. Także po świętach..."" - powiedział przewodniczący KEP.
Zaapelował jednocześnie o skrupulatne przestrzeganie zasad bezpieczeństwa sanitarnego podczas celebracji liturgicznych. ""Wszyscy musimy zadbać o nasze zdrowie i życie w tym wyjątkowo trudnym czasie"" - zaznaczył.
""Proszę raz jeszcze, byśmy dzięki odpowiedzialnej i solidarnej trosce nas wszystkich, przeżyli tę Wielkanoc pełni ufności i nadziei"" - zaapelował abp Gądecki.(PAP)
Autor: Magdalena Gronek
mgw/ mhr/
1",,DODANE 03.04.2021 08:38,PAP,"TAGI:
epidemia kościół pap wielkanoc zdrowie święto",https://www.gosc.pl/doc/6801356.Przewodniczacy-KEP-To-czas-konfrontowania-sie-z-trudna-czasem
Nabieranie na gadanie,"Myśl wyrachowana: Prawda nie leży pośrodku, tylko tam, gdzie jest Jezus.
Zdaje się, że mamy dziś w Polsce wielu męczenników za wiarę. Konkretnie za wiarę, jaką dają różnym hochsztaplerom i renegatom, na przykład już to straszącym ludzi pandemią o rozmiarach apokaliptycznych, już to alarmującym, że jesteśmy oszukiwani, bo żadnej pandemii nie ma i nie było.
Żeby było ciekawiej, to wszystko zostało przemieszane ze sprawami religijnymi, takimi jak sposób przyjmowania Komunii Świętej. W efekcie takie rzeczy jak teorie o globalnym spisku urosły do rangi prawdy wiary. Nie jest to jednak wiara Kościoła; już prędzej demonów.
A właśnie: ktoś podsunął mi nagranie, na którym mówca opowiada zebranym, jak to demony na egzorcyzmach cieszą się, że ludzie przyjmują Komunię na rękę. I rozwija narrację o jedynie godnym sposobie przyjmowania Ciała Pańskiego, czyli na kolanach i do ust. Inne sposoby są według niego profanacją. Co tam, że Kościół mówi inaczej, ważniejszy jest przekaz diabelski.
To nie jest błaha sprawa. Posługiwanie się słowami ojca kłamstwa dla uzasadniania spraw Bożych to piekielnie ryzykowna gra. I co z tego, że to było podczas egzorcyzmów? Ksiądz Andrzej Grefkowicz, od lat pełniący posługę egzorcysty, mówi, że nigdy nie ma pewności, iż przeciwnik mówi prawdę. „Żadnej gwarancji. Nawet gdy mu nakazuję w imieniu Jezusa Chrystusa, to nie mam pewności, czy nakaz jest na tyle go wiążący, że on coś na pewno prawdziwego powie” – stwierdził kilka lat temu w wywiadzie dla miesięcznika „Egzorcysta”.
Czym w pierwszym rzędzie jest zainteresowany szatan? Podziałem. A to najłatwiej osiągnąć nie atakiem z zewnątrz, lecz od środka, metodą na nadgorliwego. Trzeba zasiać nieufność i podkręcić ludzi tak, żeby uprawnione przez Jezusa władze Kościoła uznali za nieuprawnione i zdradzieckie, bo rzekomo spełniające zamysły Złego. Efektem jest wszystko to, co przeciwnik najbardziej lubi, a co sprowadza się do nieposłuszeństwa.
„Ale on jest tylko nieposłuszny” – powiedziała niedawno znajoma o suspendowanym księdzu, który mimo to mocno działa „duszpastersko” w sieci (oczywiście on także powołuje się na wątpliwe źródła w walce o „czystość kultu”). Wielu ludzi go słucha, ona też.
„Tylko nieposłuszny”. Cóż… To właśnie nieposłuszeństwo uczyniło z anioła światłości szatana i przez nieposłuszeństwo człowiek stracił pierwotne szczęście. Natomiast ocaleni zostaliśmy dzięki posłuszeństwu Syna Bożego. Chcę Jego samego słuchać, a nie Jego wroga – cokolwiek i gdziekolwiek by gadał.
1 2
OCEŃ TEN ARTYKUŁ
1 2 3 4 5",FRANCISZEK KUCHARCZAK,DODANE 25.06.2020 00:00,GN 26/2020,,https://www.gosc.pl/doc/6376925.Nabieranie-na-gadanie
Wielkosobotnia Wielkanoc,"W poranek wielkanocny zapewne będą biły dzwony, ale w tym roku ich głos, rozchodzący się po opustoszałych ulicach i placach, będzie brzmiał jakoś inaczej.
Uważa się ogólnie, że to w Wielki Piątek nie sprawuje się Mszy Świętej. Tymczasem dniem bez Mszy i bez Komunii jest tak naprawdę Wielka Sobota. Liturgia wigilii paschalnej nie należy bowiem do Wielkiej Soboty, ale już do Niedzieli Zmartwychwstania. W Wielki Piątek kapłani nie konsekrują chleba i wina, ale udzielana jest Komunia. Tę część wielkopiątkowych obrzędów można nazwać Liturgią Uprzednio Konsekrowanych Darów, która znana była już w starożytności. W Wielką Sobotę natomiast jedyną liturgią, jaką można sprawować, jest liturgia jutrzni, którą w wielu kościołach rzeczywiście się organizuje. Tak! To Wielka Sobota jest najbardziej aliturgicznym dniem w roku, co odpowiada porządkowi celebrowanych wydarzeń. W Wielki Piątek wspominamy mękę i śmierć Jezusa Chrystusa, który okrutnie cierpi, ale będąc na krzyżu, jest jeszcze zdolny wypowiadać ważne słowa, jak np.: „Ojcze, przebacz im, bo nie wiedzą, co czynią” (Łk 23,34); „Niewiasto, oto syn Twój […]. Oto Matka twoja” (J 19,26-27); „Boże mój, czemuś mnie opuścił” (Mt 27,46). W Wielką Sobotę natomiast Jezus nic nie mówi, Jego doczesne ciało złożone jest w grobie, a On zstępuje do piekieł. W tym roku, kiedy nie pójdziemy ze święconką do kościoła, kiedy nie będziemy biegać po mieście, by coś tam jeszcze dokupić, mamy szansę bardziej niż kiedykolwiek doświadczyć tej wielkosobotniej ciszy. Generał zakonu dominikanów, ojciec Timoner, napisał w liście do rodziny dominikańskiej, że w związku z pandemią koronawirusa przeżywamy „trudne doświadczenie przedłużonej Wielkiej Soboty, kiedy Kościół »powstrzymuje się od sprawowania Eucharystii«, rozważając mękę Pańską i czekając na zmartwychwstanie Chrystusa”. Co więcej, owa przedłużona Wielka Sobota nie zostanie przerwana tłumnymi procesjami rezurekcyjnymi. W poranek wielkanocny zapewne będą biły dzwony, ale w tym roku ich głos, rozchodzący się po opustoszałych ulicach i placach, będzie brzmiał jakoś inaczej. Tym bardziej warto dobrze przygotować wielkanocne śniadanie. Dobrze nie znaczy wystawnie. Chodzi m.in. o to, by nie zabrakło stosownej lektury z Pisma Świętego i modlitwy. Prawdopodobnie wielkanocny czas, przynajmniej pierwszy tydzień, do Niedzieli Miłosierdzia, będzie taki wielkosobotni, bez Mszy św. w realu i sakramentalnej Komunii. Tym bardziej pozdrawiajmy się za pośrednictwem środków elektronicznych: „Chrystus zmartwychwstał! Prawdziwie zmartwychwstał! Alleluja!”. •
1
OCEŃ TEN ARTYKUŁ
1 2 3 4 5",KS. DARIUSZ KOWALCZYK SJ,DODANE 08.04.2020 00:00,GN 15/2020,,https://www.gosc.pl/doc/6248296.Wielkosobotnia-Wielkanoc
,"Kierownik duchowy to człowiek, przed którym odsłania się siebie jak przed samym Jezusem
Gość Niedzielny 16/2021
GOŚĆ NIEDZIELNY
  O, gdybym wcześniej miała kierownika [Franciszek Kucharczak], W glinianych naczyniach [rozmowa z bp. Andrzejem Siemieniewskim]
Tematem najnowszego numeru Gościa Niedzielnego jest kierownictwo duchowe. Franciszek Kucharczak wyjaśnia, jakimi cechami powinien charakteryzować się dobry kierownik i w jaki sposób znaleźć dla siebie odpowiedniego towarzysza na drogach wiary. W rozmowie z Agatą Combik bp Andrzej Siemieniewski tłumaczy, o co należy zadbać, aby kierownictwo duchowe nie stało się pułapką i jakie sytuacje powinny wzmóc czujność osoby, korzystającej z pomocy kierownika. „Sugestie czy zachowania kierownika, które są sprzeczne z objawionym słowem Bożym, z przykazaniami, to sygnał, że ten drogowskaz jest wadliwy, że powinniśmy go zmienić.”
Wszystkie ręce na pokład [rozmowa z o. Józefem Augustynem SJ
Wstąpienie do seminarium jest dzisiaj niewątpliwie wyrazem odwagi – mówi o. Józef Augustyn SJ. W rozmowie z Jackiem Dziedziną zauważa, że na naszych oczach rodzi się nowy styl bycia księdzem, wzajemnych relacji duszpasterzy i wiernych, przełożonych i podwładnych. Odpowiada także na pytania o relacje pomiędzy kapłanami a biskupami i wyjaśnia, jak trwające oczyszczanie Kościoła wpłynie na posługę księży.
O pandemii teologicznie [ks. prof. Jerzy Szymik]
Czy pandemia to kara za grzechy? Czy Bóg nas opuścił? Takie pytania od roku padają w przestrzeni publicznej. Mierzy się z nimi ks. prof. Jerzy Szymik, odwołując się do rekolekcji, wygłoszonych przez kardynała Josepha Ratzingera w 1986 roku. „Apokalipsa mówi ostatecznie o tym, że ludzka historia, mimo wszelkich okropności, nie zatonie w nocy samozagłady; Bóg nie pozwoli jej wyrwać ze swoich rąk. Boże sądy, wielkie cierpienia, w które ludzkość się zanurza, nie są zagładą, lecz służą ratowaniu ludzkości” – pisał późniejszy papież. „Oto prawdziwa teologia nadziei”, konkluduje autor tekstu.
Pachnie wojną [Andrzej Grajewski]
Od kilku tygodni rośnie napięcie na granicy rosyjsko-ukraińskiej. – Nawet, jeśli to tylko demonstracja zbrojna, jej negatywne skutki dla naszego sąsiada są już widoczne – podkreśla Andrzej Grajewski. Trwająca od siedmiu lat wojna o Donbas, na którą nakłada się trwająca pandemia, powoduje, że wielu mieszkańców wschodniej Ukrainy straciło już nadzieję na powrót do stabilizacji. Czy jednak istnieje ryzyko, że walki rozleją się na cały kraj i dojdzie do otwartego konfliktu?
Ponadto w numerze rozmowa z Bartłomiejem Wróblewskim, kandydatem na Rzecznika Praw Obywatelskich, artykuł o sytuacji w koalicji rządowej i rozmowa z lekarzem, pracującym na oddziale covidowym.
    1",,DODANE 21.04.2021 15:03,,,https://www.gosc.pl/doc/6823995.W-najnowszym-GN-swiatlo-dla-duszy
Wielki Post z koronawirusem #2,"""Nie jest to czas Twojego sądu, ale naszego osądzenia: czas wyboru tego, co się liczy, a co przemija, oddzielenia tego, co konieczne, od tego, co nim nie jest"". Pamiętasz słowa papieża sprzed roku? Sprawdź, co się zmieniło.
Dokładnie rok temu to, co dotąd istniało w sferze science fiction, w ciągu kilku dni stało się naszą rzeczywistością. Zamknięto nam kościoły, zakłady pracy, szkoły, obiekty sportowe, kina, teatry, galerie handlowe. Zamknięto nas w mieszkaniach, w smartfonach i komputerach. Odizolowani za szybkami ekranów i monitorów, próbowaliśmy odnaleźć się w tej nowej sytuacji. Zdalna praca, zdalna nauka, zdalne zakupy, zdalne relacje. Nawet przedszkolaki musiały w trybie ekspresowym przestawić się na myślenie abstrakcyjne i pojąć, że pani za szklaną szybką, to ta sama pani Ania z grupy Stokrotek. I nigdy byśmy nie pomyśleli, że pan doktor z przychodni rodzinnej jest tak genialnym specjalistą, że wystarczy mu zdjęcie naszego gardła zrobione smartfonem, żeby od ręki postawić diagnozę (""To z pewnością angina. Nie, nie, na pewno nie covid"").
Początkowo nawet nam się podobało. Nadrabialiśmy zaległości w relacjach z domownikami (jak te dzieci urosły!). Przeprowadzaliśmy od dawna odkładane remonty (sklepów budowlanych nie pozamykali) i robiliśmy zapasy cukru, ryżu i... papieru toaletowego. Wzorem Włochów śpiewaliśmy na balkonach i nagrywaliśmy koronawirusowe piosenki w rytmie hip-hopu. Niejeden odkrył w sobie pasję do bycia youtuberem, a nawet influencerem. I chyba woleliśmy nie myśleć o tym, że wirus nie wyparuje w cudowny sposób tylko dlatego, że przez dwa tygodnie czy nawet dwa miesiące posiedzimy w domu.
Przestaliśmy śpiewać, gdy zaczęły docierać do nas informacje z północnych Włoch, później z Hiszpanii. Przepełnione szpitale, brak respiratorów, butli z tlenem, łóżek i... miejsc w kostnicach. Włosi też już nie śpiewali. Przestali wystawiać z okien banery z hasłem ""wszystko będzie dobrze"" (""andrà tutto bene""). ""Nie będzie dobrze, skoro tylu z nas straciło kogoś bliskiego"" - powiedziała mi w kwietniu ubiegłego roku mieszkanka Lombardii.
Coraz jaśniej dociera do nas, że o nowym wirusie niewiele ktokolwiek wie. Naukowcy nie potrafią do końca przewidzieć, jakie spustoszenie pozostawi po sobie w organizmie zakażonego pacjenta, ani jakie będą długofalowe konsekwencje zachorowania na covid. Wirusolodzy dopisują kolejne pozycje do coraz dłuższej listy objawów zakażenia. Informacje i zalecenia, jakie docierają do nas, często są ze sobą sprzeczne. Nie wiadomo już komu ufać i czego się trzymać.
Przed rokiem także trwał Wielki Post. Zafundowano nam rekolekcje zamknięte, w dodatku doprawione lękiem, niepewnością i poczuciem totalnej bezradności. Z powodu limitu wiernych w kościołach większość z nas przeżywała Msze, nabożeństwa, a nawet paschalne obchody liturgiczne przed ekranami komputerów czy telewizorów. Nie było rekolekcji wielkopostnych, ani długich kolejek do konfesjonałów. Ze wzruszeniem patrzyliśmy na papieża Franciszka, samotnie przemierzającego pusty plac św. Piotra, by przed krzyżem z kościoła św. Marcelego (który - jak wierzą rzymianie - powstrzymał zarazę w XVI wieku), modlić się o powstrzymanie pandemii. ""Chciwi zysku, daliśmy się pochłonąć rzeczom i oszołomić pośpiechem. Nie zatrzymaliśmy się wobec Twoich wezwań, nie obudziliśmy się w obliczu wojen i planetarnych niesprawiedliwości, nie słuchaliśmy wołania ubogich i naszej poważnie chorej planety. Nadal byliśmy niewzruszeni, myśląc, że zawsze będziemy zdrowi w chorym świecie. Teraz, gdy jesteśmy na wzburzonym morzu, błagamy Cię: Zbudź się, Panie!"".
Czy dziś jeszcze wołamy o ratunek?
Ten trudny czas ukazał nowe możliwości docierania z Ewangelią i uruchomił pokłady duszpasterskiej kreatywności księży. Najbardziej oporni na nowinki technologiczne proboszczowie, decydowali się na założenie kamer internetowych w kościołach, by łączyć się z wiernymi na Mszy, albo modlitwie. Wiele inicjatyw internetowych - modlitewnych czy ewangelizacyjnych - trwa do dzisiaj. Na kanale Teobańkologia, którego twórcą jest ks. Teodor Sewielewicz, codziennie o 20.30 na modlitwę różańcową na żywo zbiera się kilkadziesiąt tysięcy osób, a od kilku tygodni na Koronkę do Miłosierdzia Bożego o 15.00 - niewiele mniej. To pokazuje, jak ważne jest ewangeliczne odczytywanie znaków czasu i wychodzenie ze strefy własnego komfortu. I jak sztucznie nieraz dzieliliśmy rzeczywistość na sacrum i profanum. Pan Bóg sam na nowo pokazał nam, że jest obecny w każdym miejscu i każdą przestrzeń potrafi uświęcić swoją obecnością.
Paradoksalnie, czas zamknięcia, niepewności, ograniczonego dostępu do sakramentów, dla wielu osób stał się początkiem nawrócenia. Czasem ponownego przylgnięcia do Boga, zbudowania z Nim osobistej relacji. ""Tam, gdzie zbyt długo trwa nasza samowystarczalność, tam obraz Boga oddziela się od Jego obecności - pisał przed laty ks. Krzysztof Grzywocz. - Dopiero chwile próby (...) odsłaniają w nas naszą bezradność. Oby sprawiły one, że naprawdę spotkamy żyjącego Boga, że spotkamy nie tylko nasze obrazy Boga, prawdziwe czy nieprawdziwe, ale spotkamy żywego Boga. Przeżyta bezradność pokazuje mi, że muszę zawierzyć Bogu swoje życie"".
Przed rokiem pisałam: ""Ten czas to papierek lakmusowy naszej wiary. Czy wierzę w Boga wszechmogącego, obecnego w każdej sytuacji mojego życia czy jedynie zasłaniam się swoją pobożnością i mnożeniem religijnych praktyk przed wejściem w żywą, osobistą relację z Nim"". Dziś podtrzymuję te słowa i widzę, jak nadal są aktualne.
Niestety, rok pandemii mocno nas także podzielił i spolaryzował pewne postawy. Początkowy lęk przed zakażeniem sprawił, że z niektórych wylazły paskudne zachowania, jak rysowanie gwoździem po samochodach lekarzy czy pielęgniarek, albo ostracyzm wobec rodzin zakażonych osób. Takie sytuacje, choć wydają się nieprawdopodobne, miały miejsce w rzeczywistości. Skończyły się z chwilą gwałtownego wzrostu zachorowań, kiedy okazało się, że zarazić można się wszędzie - w autobusie, w aptece i w Biedronce. Jednocześnie tysiące osób okazało solidarność z cierpiącymi, poświęcając swój czas, energię i pieniądze, ruszając do pomocy w domach opieki, rozwożąc jedzenie, troszcząc się o chorych i zamkniętych na kwarantannie.
Jesteśmy na wojnie. I podobnie, jak po wojnie, wyjdziemy z pandemii poobijani. Osobiście znam osoby, które po przejściu koronawirusa - własnym lub kogoś bliskiego - przez jakiś czas cierpiały na zespół stresu pourazowego. Choć wiem też, że ciągle są osoby, które negują istnienie pandemii, a nawet koronawirusa, sensu noszenia maseczek czy zakazu urządzania wielotysięcznych zgromadzeń. To ci, którzy nie zachorowali, albo przeszli chorobę lekko i nie musieli bezradnie czekać na wiadomości ze szpitala o swoich bliskich, leżących pod tlenem czy respiratorem. Kiedy trwa wojna, nie pytamy o sens siedzenia w schronie, gdy nad nami świszczą kule i eksplodują bomby.
I znów znaleźliśmy się w środku Wielkiego Postu. Nic dokoła nas nie zwiastuje końca koronawirusa. Jasne, że jesteśmy już bardzo zmęczeni; że pragniemy powrotu do normalności wolnej od codziennych raportów o zakażeniach. Chcemy wyjść z domu bez krępującej oddech maseczki i chcemy, by dzieci wróciły do szkół. A przede wszystkim chcemy przestać się bać o siebie, o swoich bliskich.
Bóg czasem odziera nas boleśnie z rzeczy i spraw, które wydają nam się niezbędne w życiu, ale przysłaniają nam to, co najważniejsze: Jego Miłość.
""W tym Wielkim Poście (...) wzywasz nas, byśmy wykorzystali czas próby jako czas wyboru. Nie jest to czas Twojego sądu, ale naszego osądzenia: czas wyboru tego, co się liczy, a co przemija, oddzielenia tego, co konieczne, od tego, co nim nie jest. (...) Czas przestawienia kursu życia ku Tobie, Panie, i ku innym. (...) Wiara nie polega na tym, żeby być przekonanym, że istniejesz, ale na tym, by przyjść do Ciebie i zaufać Tobie"" - modlił się papież Franciszek prawie rok temu, stojąc samotnie w strugach deszczu na pustym placu św. Piotra.
Coś się zmieniło?
1
OCEŃ TEN ARTYKUŁ
1 2 3 4 5",ALEKSANDRA PIETRYGA,DODANE 05.03.2021 01:30,,,https://www.gosc.pl/doc/6760176.Wielki-Post-z-koronawirusem-2
"Czy warto się szczepić, czy ""Gość Niedzielny"" promuje szczepionki, czy paszporty covidowe mają sens","Ks. Adam Pawlaszczyk, redaktor naczelny ""Gościa Niedzielnego"" i Tomasz Rożek, kierownik działu naukowego ""Gościa"" rozmawiają o szczepieniach i kontrowersjach, jakie wokół nich narosły.
Żyliśmy spokojnie w świecie, w którym sytuacje takie, jak pandemia nie powinny się wydarzyć. Sytuacja troszkę podobna do tej na Titanicu, gdzie teoretycznie nikt nie spodziewał się katastrofy. Epidemie kojarzyły się dotąd z ubogimi krajami Afryki czy Azji, a tymczasem stanęliśmy wobec problemu, o którym już w zasadzie zapomnieliśmy. Jak zauważa Tomasz Rożek w rozmowie z ks. Adamem Pawlaszczykiem już od jakiegoś czasu likwidowane były laboratoria, a oddziały zakaźne były najsłabiej doinwestowywane, ponieważ problem chorób zakaźnych dotyczył nas w niewielkim stopniu.
Dlatego pandemia koronawirusa jest w dalszym ciągu sporym zaskoczeniem i dlatego wywołuje wiele emocji, pytań, niezrozumienia, obaw. Stosunkowo krótki czas jej trwania, konieczność podejmowania szybkich decyzji, które często nie są w sposób merytoryczny i zrozumiały dla każdego uzasadniane, powodują, że część społeczeństwa podchodzi nieufnie do szczepień czy tzw. Paszportów covidowych.
- Chciałbym, żeby eksperci wyjaśniali niuanse w sposób popularny, prostym językiem. Niestety, często tego nie robią – mówi Tomasz Rożek. – Natomiast bardzo często zdarza się, że po prostu obrażają tych, którzy tego nie rozumieją, zadają pytania i mają wątpliwości. Uważam, że z każdego punktu widzenia jest to ogromny błąd. Nie znam przypadku człowieka, który nauczyłby się czegokolwiek, gdyby w procesie edukacji był obrażany – dodaje.
I właśnie wyjaśnieniu pewnych wątpliwości związanych ze szczepieniami czy zasadnością wprowadzania tzw. paszportów covidowych służy ten podcast, a zatem rozgość się i słuchaj.
Zobacz także rozmowę z Marcinem Przeciszewskim nagraną dla Radia eM
""Jesteśmy posłani do wszystkich, a nie do tych, z którymi jest nam po drodze""
Kościół musi pokazać, że nie jest po żadnej politycznej stronie - podkreślił w Radiu eM Marcin Przeciszewski, redaktor naczelny Katolickiej Agencji Informacyjnej. W jego przekonaniu potrzebny jest list pasterski episkopatu o potrzebie pojednania narodowego. 
1",,DODANE 18.06.2021 06:19,,"TAGI:
choroby zakaźne ks. adam pawlaszczyk paszport covidowy podcast gn rozgość się rozgość się i słuchaj szczepienia szczepienia covid-19 tomasz rożek",https://www.gosc.pl/doc/6933264.Czy-warto-sie-szczepic-czy-Gosc-Niedzielny-promuje-szczepionki
Dom zawsze otwarty,"Powrót dorosłego dziecka do domu rodzinnego jest zawsze wielkim przeżyciem dla matki i ojca.
Sterani wiekiem, doświadczeni życiem i samotnością, stęsknieni za przeszłością, odbierają zazwyczaj tę chwilę jak wielkie święto. Któż z nas, zapracowanych i zajętych swoimi sprawami dorosłych, nie usiłował bezskutecznie tłumaczyć starszym rodzicom, że nie powinni się przejmować za bardzo naszą wizytą, przygotowywać specjalnych potraw, wyznaczać co do minuty czasu przyjazdu, czekać przy oknie… Na próżno, rzecz jasna. Stęsknieni rodzice do końca życia będą czekali na nas w sposób wyjątkowy. Przekładam ten ludzki algorytm tęsknoty na relację z Bogiem: choćbyśmy nie wiem jak daleko odeszli i jak bardzo łudzili się fałszywym pojęciem samodzielności, drzwi do Jego domu zawsze pozostają dla nas otwarte.
Temat wystąpień z Kościoła katolickiego jest wciąż aktualny. Stąd też w Instytucie Nauk Teologicznych Wydziału Teologii Katolickiego Uniwersytetu Lubelskiego przygotowano publikację „Zanim odejdziesz… Kilka słów do osób rozważających wystąpienie z Kościoła katolickiego”. W bieżącym numerze „Gościa Niedzielnego” pisze o niej i o problemie apostazji Szymon Babuchowski (ss. 27–29). „Żadne drzwi nie zatrzaskują się za człowiekiem. On co prawda z Kościoła wychodzi, ale te drzwi pozostają otwarte, on może wrócić” – powiedział dziekan Wydziału Teologicznego w trakcie jej prezentacji. Czy jest ona rodzajem koła ratunkowego rzuconego tym, którzy chcą odejść, być może po to, by mieli szansę czegoś jeszcze się chwycić? Nie sądzę, bo zdaję sobie sprawę z tego, że podobnym decyzjom zawsze towarzyszą złe emocje, a w emocjach wielu spraw się nie dostrzega. Uczucia te czasem powodują tak silne pragnienie zerwania z Kościołem, że ochrzczony nie tylko chce odejść, lecz również wykreślić z dokumentów jakiekolwiek ślady, że był ochrzczony (co jest, rzecz jasna, niemożliwe).
Dwa tygodnie temu, pisząc o „załamaniu religijności” w najmłodszym pokoleniu, stwierdziłem, że nikogo na siłę i sztucznie przytrzymać w Kościele się nie da, klucz do rozwiązania tego problemu leży zupełnie gdzie indziej. Czy jest to jednak klucz do kościoła skazanego już na bycie pustym? Ksiądz Tomáš Halík, profesor socjologii w Pradze i jednocześnie rektor kościoła akademickiego Najświętszego Zbawiciela, napisał w swojej książce „Czas pustych kościołów”, że być może puste i zamknięte w czasie pandemii świątynie są proroczym znakiem ostrzegawczym: „Jeśli nasz Kościół i nasza religijność nie dokona reformy, nawrócenia, pogłębienia, szybko liczne kościoły pozostaną puste i zamknięte na zawsze. Czyż już od dawna w wielu krajach, także u nas, nie obserwujemy długotrwałego trendu opróżniania, zamykania i sprzedawania budynków kościołów, klasztorów i seminariów duchownych?”. Nie wiem, czy – jak wieszczą niektórzy – polskie kościoły opustoszeją. W niektórych krajach tak się stało. Wierzę, że u nas tak nie będzie, choć wielu odchodzi. I wiem, że drzwi do tego domu, którym jest Kościół, zawsze pozostaną dla nich otwarte. Bo to ich dom rodzinny. •
1
OCEŃ TEN ARTYKUŁ
1 2 3 4 5",KS. ADAM PAWLASZCZYK,DODANE 17.06.2021 00:00,GN 24/2021 Otwarte,,https://www.gosc.pl/doc/6930487.Dom-zawsze-otwarty
Smak wiary,"Co ma wspólnego Karmel z Afryką?
Wiele, paradoksalnie, bo zdawać by się mogło, że duch kontemplacyjny właściwy zakonowi, który wydał wielkich mistyków, raczej nie sprzyja dalekim podróżom i czynnej ewangelizacji. Ale czy to nie święta Teresa od Dzieciątka Jezus jest patronką misji? Wśród najciekawszych muzeów misyjnych jedno jest dla mnie wyjątkowe – właśnie karmelitańskie, w Czernej. Obok siebie stworzono w domu pielgrzyma tego sanktuarium dwa właściwie muzea: misyjne i karmelitańskie. Dopiero to właśnie zestawienie karmelitańskiej ciszy i szczytów kontemplacji z kolorową afrykańską chałupą, na kształt której zrobione jest muzeum misji, pozwoliło mi doświadczyć, dlaczego jedno z drugim się nie wyklucza, a wręcz przeciwnie – jedno potrzebuje drugiego. Afryka. Prosta i uboga. Jak karmelitańskie życie. Czy równie głęboka duchowo jak karmelitańscy mistycy?
Ojciec Maciej Jaworski, karmelita, o którego najnowszej książce pisze w bieżącym numerze „Gościa Niedzielnego” (ss. 48–49) Beata Zajączkowska, trafił na misje po tym, jak sprzątając to misyjne muzeum, odkrył w sobie źródła powołania misyjnego. Dziś dociera tam, gdzie dostępu nie ma żadna kamera, czy dyktafon. Zaangażowany w pracę formacyjną i głoszenie rekolekcji, a jednocześnie twórca jedynej pustelni w Rwandzie. Ponoć miejsca na indywidualne rekolekcje trzeba w niej rezerwować wiele miesięcy wcześniej. Dlaczego o tym wspominam przy okazji przypadającej właśnie Niedzieli Misyjnej, a właściwie Światowego Dnia Misyjnego? Dlatego, że w swoim orędziu na ten dzień papież Franciszek zwrócił uwagę, iż w Kościele „misja” jest zawsze „wolną i świadomą odpowiedzią na powołanie Boga. Ale to powołanie możemy dostrzec tylko wtedy, gdy przeżywamy osobistą relację miłości z Jezusem żyjącym w swoim Kościele”.
Przyznam, po ostatnich lekturach całej masy artykułów mających na celu skazanie Kościoła na śmierć przez wyludnienie powrót do tej misyjno-kontemplacyjnej wizji papieża i karmelitów dodał mi otuchy. Nie dlatego, bym za „wentyl bezpieczeństwa” kościelnego miał uważać lokalne Kościoły na innych niż Europa kontynentach. Coś na kształt cynicznego: „Przetrwamy. Jak nie tu, to tam”. Raczej dlatego, że smak wiary wszędzie jest taki sam i nie da się go zniwelować, o ile osobista relacja miłości z Jezusem żyjącym w swoim Kościele będzie punktem wyjścia dla każdego, kto w tym Kościele żyje. „Oto ja, poślij mnie!” – tym cytatem z Księgi proroka Izajasza Franciszek zatytułował tegoroczne orędzie. I stwierdził, że „to powołanie pochodzi z serca Boga, z Jego miłosierdzia, które rzuca wyzwanie zarówno Kościołowi, jak i ludzkości w obecnym kryzysie światowym”. To prawda. I Kościół, i cała ludzkość stoją obecnie przed ogromnymi wyzwaniami, kto wie, czy nie największymi w ostatnich dziesiątkach lat. Tym bardziej warto docenić smak wiary, któremu ani człowiek, ani żaden wirus zaszkodzić nie mogą. Choć, jak pokazują statystyki, zmysł smaku nie ma się najlepiej w dobie pandemii koronawirusa i wielu zarażonych go na jakiś czas traci. •
1
OCEŃ TEN ARTYKUŁ
1 2 3 4 5",KS. ADAM PAWLASZCZYK,DODANE 15.10.2020 00:00,,,https://www.gosc.pl/doc/6573349.Smak-wiary
"Mąka, drożdże, wdzięczność","Widzieliście tego mema? Kilku kaznodziejów zapowiada: „Przygotowaliśmy dla was wielkopostne rekolekcje”. Na to odzywa się w niebie Bóg: „My również…”.
Nikt nie spodziewał się takich wielkopostnych rekolekcji.
Zakazane słowo „śmierć” załomotało do naszych ekranów i monitorów, a pandemia odkryła w ludziach ogromne pokłady lęku. Dzięki temu doceniliśmy życie i zatęskniliśmy za zmartwychwstaniem.
Ludzie pozamykani w domach i celebrujący Eucharystię przed ekranami telewizorów (mieszkania stały się świątyniami, a pojęcie ""Domowy Kościół"" nabrało dosłownego znaczenia!) pisali mi, że wreszcie rozumieją słowa: „Zabiorą im Pana młodego, a wtedy będą pościć”. Jak mocno wybrzmiało zakończenie pierwszego niedzielnego czytania: „Czy Pan jest rzeczywiście wśród nas, czy też nie?”. Był. Jest. Będzie.
Zmieniły się nam priorytety. Wiele osób opowiadało mi, że po wielu latach doceniły podstawowe produkty: mąkę, drożdże, cukier, mleko i oczywiście atrybut, dzięki któremu nasze mieszkania stały się scenografią czwartego sezonu „Domu z papieru”.
Ostatnio słowa: „Mając natomiast żywność i odzienie, i dach nad głową, bądźmy z tego zadowoleni"" (1 Tm 6,8) nabrały nowego znaczenia.
Bądźmy wdzięczni. Rozumiem doskonale zaniepokojenie (to delikatne słowo!) piszących do mnie Polaków mieszkających w Wielkiej Brytanii, na których rząd postanowił początkowo testować społeczne zarażanie. Nie dziwią mnie protesty tamtejszych lekarzy, którzy raczej nie doceniają błyskotliwych komentarzy wszystkowiedzących internautów typu: „Czas pokaże, kto ma rację”. Wierzę, że dewiza: „Mądry Polak po szkodzie” okaże się tym razem strzałem w płot.
  1
OCEŃ TEN ARTYKUŁ
1 2 3 4 5",MARCIN JAKIMOWICZ,DODANE 17.03.2020 19:56,,,https://www.gosc.pl/doc/6219936.Maka-drozdze-wdziecznosc
Kochaj ludzi w codzienności,"- Nawet jeśli przez ten wirus Pan Bóg zabrałby mnie do siebie, to wolę, by zastał mnie z siatką w ręku niż siedzącą w zamknięciu i drżącą ze strachu - mówi s. Monika. Z takiego założenia wychodzi wielu wolontariuszy Caritas.
Siostra Monika nie narzekała nigdy na brak zajęć. Dzień wydawał się wypełniony po brzegi różnymi obowiązkami, tak że coś nowego do tego planu trudno byłoby wcisnąć. Kiedy jednak przyszła pandemia i świat dookoła zwolnił, a niepewność związana z rozprzestrzenianiem się koronawirusa napełniła ludzi lękiem, s. Monika była przekonana, że Jezus oczekuje od niej czegoś więcej niż siedzenia w domu, nawet jeśli miałby to być czas wypełniony modlitwą. –
Pomyślałam sobie, że Jezus na pewno nie zamknąłby się w odosobnieniu, w izolacji od innych ludzi. Byłam przekonana, że prosi mnie, by zaryzykować, nawet jeśli miałaby to być ostatnia rzecz, jaką zrobię w życiu. Wówczas wydawało się, że jak się idzie tylko do sklepu, to się idzie na śmierć. Z różnych stron docierały do nas informacje o tym, że potrzeba wolontariuszy, którzy mimo wszystko zrobią zakupy czy przyniosą obiad tym, którzy obawiają się lub po prostu nie mogą wyjść z domu. Zgłosiłam się wówczas do lubelskiej Caritas jako wolontariusz – mówi s. Monika Boryca ze Zgromadzenia Sióstr od św. Doroty.
Oswajanie drugiego człowieka
Jej pierwszą podopieczną została pani Wiktoria – samotna 90-letnia kobieta, która nie ma już nikogo. Podeszły wiek, trudne warunki życia i brak kontaktu z innymi sprawiły, że postrzegana była przez innych jako osoba trudna i specyficzna. Może dlatego wysłano do niej s. Monikę, która z kolei uchodziła za osobę radosną, potrafiącą docierać do ludzi, którzy wymagają oswojenia.
– Rzeczywiście, chyba udało się nam nawiązać relacje bliskie na tyle, że pani Wiktoria o każdej porze i z każdą sprawą dzwoni do mnie. Nie zawsze ja jestem osobą kompetentną, tą, do której powinna się zwracać. To starsza pani, która nie posługuje się smartfonem, ma stary telefon z klawiszami i mój numer zapisany na kartce. Wystukuje go i dzwoni do mnie z informacją, że źle się czuje, choć w tym przypadku powinna zadzwonić na pogotowie. Ja wtedy muszę zostawić wszystko i wybrać się do niej. Były takie sytuacje, kiedy pani Wiktoria przestawiała zupełnie moje plany. Mimo jakichś uroczystości w domu czy gości musiałam do niej pojechać, słysząc przez telefon, że coś strasznego się dzieje. Nie jest to łatwe, ale w tych ludziach widzę Jezusa – mówi s. Monika.
Szersza perspektywa
To właśnie wolontariat Caritas nauczył ją, że Kościół to coś więcej niż tylko własna parafia. – Dotarło do mnie dobitnie, że Kościół to nie są ci „moi” i ci „inni”, tylko że wszyscy są ważni – podkreśla.
Jej kolejna podopieczna to także starsza pani, której raz w tygodniu robi większe zakupy. – Gdyby nie Caritas, pewnie nie poznałabym takich osób, bo one do parafii nie trafiają. Zostałyśmy znajomymi także na Facebooku. Okazuje się, że ta pani ma totalnie inne poglądy niż Kościół, popiera aborcję, związki partnerskie itp. Dla mnie to wyzwanie, ale też pewność, że miłość Chrystusa jest dla wszystkich. Czasem pod jej postami umieszczam zapłakaną minkę. Zdarzyło się dwa razy, że w związku z tym usunęła skomentowany przeze mnie post. Dzwoniła też kilka razy upewnić się, że przyjadę z zakupami mimo tego, co ona napisała na swoim profilu. Bała się, że się obraziłam. Ja jednak niezależnie od wszystkiego idę do niej, by jej powiedzieć, że Pan Bóg kocha ją przeze mnie, choć jej poglądy ranią Chrystusa i Kościół. Bóg jednak nie odbiera jej swej miłości – podkreśla s. Monika.
1 2 3
OCEŃ TEN ARTYKUŁ
1 2 3 4 5",AGNIESZKA GIEROBA,DODANE 25.03.2021 08:26,Gość Lubelski 8/2021,"TAGI:
gość lubelski",https://www.gosc.pl/doc/6786207.Kochaj-ludzi-w-codziennosci
Nigdy Go nie zgubiliśmy?,"Do drzwi pukają goście: „Czy znalazł pan Boga?”. Zadowolony z siebie gospodarz odpowiada: „My, katolicy nigdy Go nie zgubiliśmy”. Naprawdę???
Naprawdę nigdy Go nie zgubiliśmy? Bardzo irytuje mnie ten popularny krążący po sieci mem. Wyczuwam w nim po pierwsze cień pogardy (odwieczny ring: katolicy – reszta świata), a po drugie często spotykaną dziś narrację, jakoby przynależność do Kościoła rzymskokatolickiego i świadomość pełni środków zbawczych, rozwiązywała wszelkie problemy.
Nie zgubiliśmy Go? Czytając o coraz to nowych skandalach, które wypływają na wierzch, mam spore wątpliwości. Mam wrażenie, że wielu nigdy Go nie znalazło…
„Oni przestali chodzić do kościoła” – słyszę nieustannie. Wiem, to jedynie skrót myślowy, ale brzmi tak, jakby „chodzenie do kościoła” (co to w ogóle znaczy?) było zasadniczą misją Jezusa z Nazaretu. Po to przyszedł, został ukrzyżowany i zmartwychwstał.
„Dlaczego ludzie odchodzą? Bo w czasie pandemii zauważyli, że nie przychodzą od kilku miesięcy na niedzielne Msze i właściwie… niczego im nie brakuje. Nic się nie zmieniło – opowiada pallotyn ks. Krzysztof Kralka – Nie mają za czym tęsknić, a żaden grom z jasnego nieba jakoś nie spada. Ich dotychczasowe «chodzenie do kościoła» nie zmieniało życia, nie miało wpływu na jego jakość, więc było niepotrzebne. Straszne… Przetrwa jedynie Kościół, który głosi Ewangelię zdolną przemienić życie”.
Jadę na drugi koniec Polski. Gospodyni pracująca na farze w drzwiach zadaje mi jedno jedyne pytanie (widzimy się po raz pierwszy w życiu!): „A w jaki sposób przyjmuje pan Komunię świętą?”. A może od mojej odpowiedzi zależy to, czy dostanę kolację? Nie pyta mnie o to, jak się czuję, czy jestem zmęczony, czy moje dzieci mają depresję, czy moja żona przeze mnie płacze. Nie! W tej rozmowie nie jest ważny człowiek. Ważna jest forma.
Coraz więcej osób jest dziś rozczarowanych Kościołem. To całkowicie normalne. Ale to – dyskretnie podpowiadam – dopiero jeden z etapów.
„Nieżyjący już dominikanin, ojciec Isnard Szyper, powtarzał przychodzącym do zakonu braciom: «Najpierw musisz się rozczarować Kościołem, potem Zakonem i współbraćmi, a następnie wielokrotnie samym sobą. Tylko wówczas będziesz w stanie oczarować się miłosierdziem Jezusa» – czytam w znakomitej „Hewel” Krzysztofa Pałysa - Dopiero gdy zawiedziemy się nie tylko na innych, ale przede wszystkim na sobie, możemy odkryć czym jest Boże miłosierdzie”.
Rozczarowanie ludźmi Kościoła to chleb powszedni od dwóch tysięcy lat. Trudno nie reagować, słysząc, że w gabinecie księdza-dyrektora katolickiej szkoły znaleziono właśnie dziecięcą pornografię. Olejek świętości Mistycznego Ciała Jezusa zmieszany jest ze smrodem grzechów Jego członków.
„Czy Jezus nie był rozczarowany zdradą Piotra, człowieka, na którym postanowił zbudować wspólnotę? – pytałem przed laty - Czy nie był rozczarowany tym, że «jeden z dwunastu» potajemnie wykradał kasę, a ostatecznie dopuścił się zdrady? Czy nie był rozczarowany tym, że gdy wysyłał uczniów «do miast, do których sam zamierzał przybyć», ci po drodze kłócili się o władzę, o to, kto z nich jest ważniejszy? Że z dwunastu pod krzyżem ostał się tylko Jan, a pozostała jedenastka zajęta była ucieczką, samooskarżeniami i rozdrapywaniem ran? Może i był. Tyle, że Jego miłość do wspólnoty, którą powołał jest większa niż rozczarowanie.
«Miłość zakrywa wiele grzechów» (1 P 4,8)”. Ten, któremu więcej odpuszczono, więcej miłuje.
Rozczarowanie nie jest ostatnim słowem.
Tylko żebracy mogą szczerze zawołać „Kyrie eleison”.
1
OCEŃ TEN ARTYKUŁ
1 2 3 4 5",MARCIN JAKIMOWICZ,DODANE 23.08.2022 09:36,,,https://www.gosc.pl/doc/7783779.Nigdy-Go-nie-zgubilismy
Szafa na krzesła,"Dziwnie się poczułem, oglądając pewną fotografię na jednym z francuskich profili w mediach społecznościowych. Zdjęcie zatytułowane „szafa na krzesła” przedstawiało bowiem... konfesjonał.
W dwóch bocznych komorach, tych przeznaczonych dla penitentów, równiusieńko poukładane były składane drewniane krzesełka, przeznaczone zapewne dla uczestników liturgii. Precyzja, z jaką zostały złożone jedno na drugim, budziła podziw, na każdej kolejnej warstwie, w poprzek, ułożono następną. Wyglądało to raczej jak instalacja artystyczna i z całą pewnością oprócz walorów estetycznych miało także walor informujący wprost: w tym kościele już dawno nikt się nie spowiadał. Oraz: w tym kościele dodatkowych krzeseł dla uczestników liturgii nie potrzeba. Smutny przekaz.
O tym, że słupki statystyk idą w dół, wiemy od dawna. Raport Katolickiej Agencji Informacyjnej potwierdził tę tendencję. Wnioski wyciągnąć trzeba, dyskutujemy o tym od lat, sympozja jak wichura przewalają się przez aule naszych katolickich uniwersytetów, i to od czasu Soboru Watykańskiego II, więc nic nowego pod słońcem. Pandemia koronawirusa jest po prostu kolejnym papierkiem lakmusowym tendencji panujących wśród wierzących. Nie chcę w ten sposób powiedzieć, że nam słupki niepotrzebne i nie liczy się ilość, tylko jakość. Wszak od początku Kościoła statystyki istnieją, ba – już po pierwszym publicznym wystąpieniu głowy Kościoła odnotowano skrupulatnie w Dziejach Apostolskich, że „przyłączyło się owego dnia około trzech tysięcy dusz” (Dz 2,41). Warto jednakże zaznaczyć, że liczba ta dotyczyła… nawróconych, a nie ogólnie tych, którzy wysłuchali, co Piotr ma im do powiedzenia. Tak na marginesie: więcej byśmy chyba dobrego osiągnęli, przykładając wagę do rzeczywistego stanu wiary praktykujących niż jedynie do ich liczby. No ale wiadomo – tego się w słupkach opisać nie da.
Da się natomiast bardzo wymiernie określić nasz stosunek do przykazań Bożych – i tutaj kwestia świętowania niedzieli jest bardzo znamienna. Rocznica, którą obchodziliśmy niedawno, a o której wspominają arcybiskupi Gądecki i Skworc w swoim apelu o poszanowanie świątecznego charakteru niedzieli (piszemy o tym na str. 5), wielu wydawać się może kuriozalna. Kto w XXI wieku chce myśleć o tym, co działo się 1700 lat temu i jaki edykt wydał wówczas panujący cesarz rzymski? Kto kojarzy go nie tylko z religijnym wymiarem codziennego życia, lecz z życiem społecznym w ogóle i ładem w tymże społecznym życiu (to tak à propos tych, którzy postulat zakazu handlu w niedzielę kojarzą jedynie z fanaberiami biskupów)? Kto zastanawia się nad tym, że wybór jednych (chcę niedzielę spędzić w galerii handlowej) zawsze, zwłaszcza w społeczeństwie konsumpcyjnym, będzie miał wpływ na życie tysięcy innych ludzi? Mało kto. A szkoda. Bo tydzień, który nie ma „dnia pierwszego”, innego od reszty dni, tydzień, w którym każdego dnia dzieje się to samo, jest tygodniem nieludzkim. Człowiek w kieracie konsumpcyjnego świata wykańcza siebie nieświadomie. A potem dziwi się, myśląc, że wykończyli go inni. No cóż… każda szafa na krzesła ma swojego projektanta. •
1
OCEŃ TEN ARTYKUŁ
1 2 3 4 5",KS. ADAM PAWLASZCZYK,DODANE 11.03.2021 00:00,GN 10/2021 Otwarte,,https://www.gosc.pl/doc/6765943.Szafa-na-krzesla
"Papież: To wstyd, że kobiety muszą ukrywać ciążę w pracy i są zniechęcane do rodzenia dzieci","To wstyd, że kobiety muszą ukrywać ciążę w pracy i są zniechęcane do rodzenia dzieci - powiedział w piątek papież Franciszek w Rzymie podczas kongresu na temat kryzysu demograficznego we Włoszech. ""To nie kobieta, ale społeczeństwo musi się wstydzić"" - mówił.
W wystąpieniu na konferencji, zorganizowanej przez włoskie forum stowarzyszeń rodzinnych, papież zauważył, że większość młodych ludzi chce mieć dzieci.
""Ale ich marzenia życiowe, zalążki odrodzenia kraju, zderzają się z zimą demograficzną nadal zimną i ciemną; tylko połowa młodzieży uważa, że zdoła mieć dwoje dzieci"" - dodał Franciszek.
Włochy - jak przypomniał - ""od lat mają najniższą liczbę urodzeń w Europie, która staje się starym kontynentem już nie z powodu swej chlubnej historii, ale zaawansowanego wieku"" mieszkańców.
Franciszek podkreślił, że co roku ubywa tyle ludzi, jakby zniknęło miasto z ponad 200-tysięczną ludnością. Jak zauważył, w zeszłym roku zanotowano w Italii najniższą liczbę urodzeń od zjednoczenia kraju przed 160 laty i to nie tylko z powodu pandemii Covid-19, ale również coraz ostrzejszego kryzysu demograficznego.
""Mimo to - mówił papież - nie wywołało to zainteresowania ogółu, skoncentrowanego na tym, co teraźniejsze i natychmiastowe"".
Wyraził przekonanie, że warunkiem dobrej przyszłości jest otoczenie opieką rodzin, zwłaszcza młodych, ""pogrążonych w niepokoju, który grozi sparaliżowaniem ich planów życiowych"".
""Myślę o zagubieniu z powodu braku pewności pracy, o zaniepokojeniu coraz trudniejszymi do zniesienia kosztami wychowania dzieci; to są lęki mogące zniweczyć przyszłość, to ruchome piaski, które mogą pochłonąć społeczeństwo"" - ostrzegł Franciszek.
Papież wyznał: ""Myślę także ze smutkiem o kobietach, które w pracy są zniechęcane do posiadania dzieci albo muszą ukrywać brzuch. Jak to możliwe, że kobieta musi wstydzić się z powodu najpiękniejszego daru, jaki może dać życie?"".
To społeczeństwo - jego zdaniem - powinno się wstydzić, bo ""jeśli nie przyjmuje życia, przestaje żyć"".
""Dzieci są nadzieją, która odradza naród"" - oświadczył Franciszek.
Z zadowoleniem papież odnotował uchwalony niedawno przez parlament w Rzymie dodatek dla każdego dziecka.
""Wyrażam uznanie dla władz i pragnienie, by wsparcie to wyszło naprzeciw konkretnym potrzebom rodzin, które ponosiły i ponoszą wiele wyrzeczeń i by wyznaczyło to początek reform socjalnych umieszczających w centrum dzieci i rodziny"" - mówił papież.
Zachęcił do rachunku sumienia wskazując: ""Zapomnieliśmy o prymacie daru"", zwłaszcza w najbardziej konsumpcyjnych społeczeństwach, w których więcej jest obojętności, a mniej solidarności i szczodrości.
""Pomagajmy sobie - apelował - by odnaleźć odwagę dawania, wyboru życia"". ""Gdzie jest nasz skarb, skarb naszego społeczeństwa? W dzieciach czy w finansach? Co nas pociąga, rodzina czy dochody?"" - pytał.
Franciszek wyznał, że smutek budzą modele życia, w których ważne jest tylko to, by ""pokazywać się, zawsze piękni, młodzi i w formie"".
""Zachowanie młodości nie jest rezultatem robienia sobie selfie czy korekt, ale to móc zobaczyć dzień odbity w oczach swoich własnych dzieci"" - wskazał.
Tymczasem zdaniem papieża dominuje przekaz, że zrealizować się w życiu to znaczy ""zrobić pieniądze i odnieść sukces, zaś dzieci wydają się prawie dywersją, która nie może stać na przeszkodzie osobistych aspiracji"".
W forum udział wziął również premier Włoch Mario Draghi, który powiedział w przemówieniu, że konieczne jest udzielenie pomocy młodym ludziom, by odzyskali zaufanie i wierzyli w swoją przyszłość.
""Italia bez dzieci to kraj, który nie wierzy i nie planuje, skazany na powolne starzenie się i zniknięcie"" - ostrzegł premier.
1",,DODANE 14.05.2021 13:10,PAP,"TAGI:
demografia kościół pap papież rodzina watykan włochy",https://www.gosc.pl/doc/6857953.Papiez-To-wstyd-ze-kobiety-musza-ukrywac-ciaze-w-pracy-i-sa
Jasna Góra: Organizatorzy pielgrzymek dyskutują o ich tegorocznej formule,"Pielgrzymki w formie sztafety, wędrówki w małych grupach lub ograniczone do niewielkiej delegacji - prawdopodobnie w takiej formule, podobnie jak przed rokiem, odbędą się tegoroczne piesze pielgrzymki na Jasną Górę.
O ich organizacji dyskutują zgromadzeni w sanktuarium kierownicy pielgrzymek.
""Pewien model pielgrzymowania w okresie pandemii mamy już wypracowany, ale liczymy na to, że udoskonalimy go na tyle, przy jednoczesnym stosowaniu się do wszystkich reguł bezpieczeństwa, że pątników na pielgrzymi szlak będzie mogło wyjść więcej niż przed rokiem"" - powiedział przewodniczący Rady Episkopatu Polski ds. Migracji, Turystyki i Pielgrzymek bp Krzysztof Zadarko, cytowany w środę przez biuro prasowe Jasnej Góry.
""Wszystko na to wskazuje, że uda się w tej formule, co w zeszłym roku - czyli z zachowaniem przepisów sanitarnych i bezpieczeństwa - iść małymi grupami. Wiem, że niektórzy planują tzw. metodą sztafetową, ale myślę, że w tym roku nie będzie nikogo, kto w ogóle odwoła pielgrzymkę, albo będą szły tylko 2-3 osoby jako delegacja całej pielgrzymki. To byłoby najlepsze - żeby jednak pójść i wrócić do tego niezwykłego, ważnego i pięknego motywu, jakim jest pielgrzymka"" - dodał biskup.
Podczas rozpoczętego w środę spotkania na Jasnej Górze kierownicy pieszych pielgrzymek rozmawiają z przedstawicielami klasztoru, służb mundurowych i sanitarnych o zbliżającym się sezonie pielgrzymkowym. Przed pandemią co roku do sanktuarium przybywało ok. 300 pieszych grup, liczących w sumie ponad 130 tys. pątników. W ub. roku w pieszym pielgrzymowaniu uczestniczyli jedynie nieliczni przedstawiciele poszczególnych grup. Część pielgrzymek miała formę sztafetową, inne były ograniczone do małych grup i transmisji internetowych.
Bp Zadarko poinformował, że główną intencją letniego pielgrzymowania będzie prośba o zatrzymanie pandemii.
""O to nam bardzo chodzi, by pielgrzymki jednak nie ustały, tym bardziej że motyw jest coraz bardziej widoczny - to jest prośba do Pana Boga o zatrzymanie tej pandemii i jakieś godne przeżywanie pokuty - sensownej, głębokiej, bo to jednak jest pokuta. Coraz bardziej widzimy, że to jest społeczna pokuta, nawet ogólnoświatowa"" - mówił hierarcha, cytowany przez biuro prasowe sanktuarium i Radio Jasna Góra.
Krajowy koordynator pieszych pielgrzymek na Jasną Górę ks. Marian Janus ocenił, że trudno przewidzieć, ile osób weźmie udział w tegorocznych ""rekolekcjach w drodze"" - ostateczne decyzje zależne będą od biskupów konkretnych diecezji. ""Poprzedni sezon pokazał jednak, że pielgrzymowanie jest możliwe, co rodzi nadzieję, że i w tym roku na polskiej ziemi pątników nie braknie"" - podało biuro prasowe Jasnej Góry.
""W tym roku, tak się spodziewamy, będzie więcej pielgrzymów nie tylko łączących się duchowo, ale więcej pielgrzymów będzie miało możliwość pójścia na szlaki pielgrzymie i autentycznie uda nam się iść w większych grupach"" - ocenił ks. Janus.
Jasna Góra w Częstochowie to jeden z największych w Europie ośrodków kultu maryjnego. W 2019 r. sanktuarium odwiedziło ok. 4,4 mln pielgrzymów i turystów (ok. 100 tys. więcej niż rok wcześniej), w tym pieszo do klasztoru dotarło około 133 tys. pątników. W ubiegłym roku ruch turystyczny i pielgrzymkowy był ponad czterokrotnie mniejszy z powodu ograniczeń związanych z pandemią COVID-19 - w 2020 r. Jasną Górę odwiedziło niespełna milion pielgrzymów.
Pieszych pielgrzymek - z bardzo ograniczoną liczbą pątników - było w ub. roku w sumie 160. Wędrowały do Częstochowy albo w systemie sztafetowym, albo w grupach o ograniczonej liczbie pątników lub w formie reprezentacji kapłanów. Przybyło też 130 pielgrzymek rowerowych, 20 biegowych i pielgrzymka konna.
1",,DODANE 14.04.2021 16:50,PAP,"TAGI:
epidemia jasna góra kościół pap pielgrzymki turystyka wyznania zdrowie",https://www.gosc.pl/doc/6815825.Jasna-Gora-Organizatorzy-pielgrzymek-dyskutuja-o-ich
W płaczu utulenie,"Po objawach rozpoznaje się chorobę. Choć z tą ostatnią, której wciąż nie rozumiemy, bywa różnie, bo doświadcza cierpiących na rozmaite sposoby – od utraty powonienia i smaku po straszną słabość całego organizmu i mentalne mgły. Pozwolę sobie na porównanie tej specyfiki do pewnych mechanizmów, które zagrażają naszemu życiu duchowemu.
Bo czy człowiekowi potrzebne są oczy? Oczywiście. Przecież dzięki nim widzi. Czy człowiekowi potrzebne są uszy? Oczywiście. Przecież dzięki nim słyszy. Czy człowiekowi potrzebny jest nos? Oczywiście. Przecież dzięki niemu odczuwa zapachy. No tak – ale czy oczy w ciemności wciąż są przydatne? Czy w zupełnej ciszy potrzebne jest ucho? Czy kiedy nie ma zapachów, przydaje się powonienie? Raczej nie… I nie jest to wina natury. Dzieje się tak z powodu braku bodźca.
W uroczystość Zesłania Ducha Świętego warto przypomnieć, że kiedy upośledzony jest jakiś zmysł, człowiek nie zawsze dobrze orientuje się w sytuacji, bo nie rozróżnia, czy zgasło światło, czy też oślepł. A Duch Święty właśnie po to został dany Kościołowi u początków jego istnienia, by zarówno całą wspólnotę, jak i poszczególnych wiernych prowadzić. Nie wolno tylko zapomnieć o tym, że całe życie powinno być nieustannym wsłuchiwaniem się w to, co „Duch mówi Kościołowi”. W wersji dla jednostki: co Duch ma do powiedzenia mnie. Święty Hilary, biskup, w swoim „Traktacie o Trójcy Świętej” tak tłumaczy konieczność przyjęcia Ducha Świętego: „Przyjmujemy Go więc, aby poznać Boga. Tak jak władze ciała stają się bezużyteczne, jeśli nie mają odpowiedniej podniety; na przykład na nic zdadzą się oczy, gdy minął dzień, a nie ma światła; nie ma pożytku ze słuchu, gdy do uszu nie dociera żaden dźwięk ani głos; niepotrzebne staje się powonienie, jeżeli nie odczuwa żadnego zapachu – nie jest to wina natury, lecz braku podniety – podobnie i umysł ludzki, chociaż jest zdolny do poznania Boga, nie otrzyma potrzebnego do tego światła wiedzy, jeśli dzięki wierze nie przyjmie Ducha Świętego”.
Roztrzęsieni i wystraszeni nie zawsze o tym pamiętamy. Komu z nas przyszło do głowy, żeby tak interpretować na przykład bardzo trudny dla wierzących czas pandemii? Albo przewalające się burze, problemy wewnątrz Kościoła, pytania o autentyczność jego wspólnoty, spójność głoszonego orędzia? Tymczasem każda z tych sytuacji z osobna i wszystkie razem powinny być przyczynkiem do postawienia pytania: co Duch Święty chce nam dzisiaj przez to powiedzieć? Bo przecież – jak przypomina w bieżącym numerze Marcin Jakimowicz („Przyjdź!”, ss. 24–25) – Bóg, którego imię brzmi „Ja jestem”, to Bóg, który przez Ducha Świętego jest „w” – pracy, płaczu, żalu, trudzie… Możemy powtarzać, że czasy są trudne. Z pewnością nie jest to przesadzone. Ale po co to powtarzać zamiast odczytać, że to wciąż jest czas Ducha Świętego! W sekwencji, którą śpiewa się nie tylko w uroczystość Zesłania Ducha Świętego, został On nazwany między innymi „w płaczu utuleniem”. Nie chodzi więc o to, żebyśmy przestali płakać. Raczej o to, żebyśmy wiedzieli, co z tym płaczem zrobić. •
1
OCEŃ ARTYKUŁ",KS. ADAM PAWLASZCZYK,DODANE 20.05.2021 00:00,GN 20/2021 Otwarte,,https://www.gosc.pl/doc/6868726.W-placzu-utulenie
Chrzcielny bus,"Wojna to taki czas, kiedy raz po raz pada sztucznie tworzona przez nas granica między sacrum a profanum. Syn Boży, który zstąpił do piekieł, wchodzi w sam środek piekła wojny.
Szatan zawsze próbuje wkroczyć w to, co w słabe. Choroba, śmierć kogoś bliskiego, pandemia, wojna... Na gruncie cierpienia zły znajdzie szczelinę, by wsączyć w moje serce truciznę: zachwiać wiarę w dobroć Boga, w Jego zwycięstwo nad śmiercią i w Jego obecność w każdych okolicznościach życia, zburzyć moje zaufanie do Niego.
Pamiętacie uciekających do Emaus uczniów i ich rozmowę z Jezusem, którego nie poznali? ""Ty jesteś chyba jedynym z przebywających w Jerozolimie, który nie wie, co się tam w tych dniach stało. Chyba Cię tam nie było... Gdzie wtedy byłeś?!"".
Bóg jest w centrum każdego mojego cierpienia. Każde ludzkie doświadczenie jest Mu bliskie; doświadczył na Sobie każdego braku, odrzucenia, tęsknoty, lęku.
Syn Boży, który zstąpił do piekieł, dzisiaj wchodzi w sam środek piekła wojny.
Znajoma kapucynka Najświętszego Serca Jezusa, która kilka miesięcy temu wyjechała do pracy na Ukrainie, a teraz w obliczu wojny, razem ze współsiostrami, zdecydowała się tam zostać, by służyć i pomagać ludziom, napisała na FB:
""Odwiedzili nas cudowni goście. Wśród nich jedna niezwykła osoba. Przyjechała z mamą z Kijowa, jutro jadą dalej, do Polski, by być bezpiecznymi. Ten mały cud ma kilka tygodni i jak mówi jej mama, wiele już widziała i słyszała. (...) Najbardziej jednak wzruszyło mnie zdarzenie utrwalone na krótkim filmiku w telefonie. Mała Aleksandra w drodze, w samochodzie przyjęła Chrzest. Stała się częścią Kościoła. Droga niebezpieczna, nie było co czekać. Wszystko było, ksiądz, świeca, woda, tylko zamiast kościoła samochód. Tam zszedł Jezus, właśnie tam nazwał Ją po imieniu i zapisał w niebie. Chrzcielny bus, taki zwyczajny, a w środku, wśród siedzeń, takie Tajemnice i Woda, co obmywa nie tylko ciało, ale duszę"".
Bóg nie potrzebuje złoconych świątyń ani naszych namaszczonych modlitw, by stać się realnie obecny, wejść ze swoją mocą i miłością. Wojna to też taki taki czas, kiedy raz po raz pada sztucznie tworzona przez nas granica między sacrum a profanum.
Bez względu na to, co się dziś dzieje, nie mogę powiedzieć Bogu: ""Jesteś chyba jedyny, który nie wie, co się wydarzyło"". On od dawna już tam jest.
1
OCEŃ TEN ARTYKUŁ
1 2 3 4 5",ALEKSANDRA PIETRYGA,DODANE 06.03.2022 09:40,,,https://www.gosc.pl/doc/7390129.Chrzcielny-bus
Kontynent nieustającej ewangelizacji,"Przyjazd papieża jest zarazem podróżą do całej Afryki, której przedstawiciele odbiorą w Kotonu egzemplarze posynodalnej adhortacji „Africae munus”. Gdy papież przyjeżdża do któregoś z krajów afrykańskich, na spotkanie z nim przybywają mieszkańcy praktycznie wszystkich zakątków kontynentu – zapewnia abp Simone Ntamwana z Burundi.
Mało kto pamięta, ale w pierwszych wiekach chrześcijaństwa Afryka wydała kilku papieży: św. Wiktora (189-199), św. Milcjadesa (311-314) i św. Gelazjusza (492-496). Jednak po raz pierwszy kontynent ten odwiedził dopiero Paweł VI w 1969 r. Pojechał do Ugandy, gdzie oddał hołd XIX-wiecznym męczennikom z tego kraju – Karolowi Lwandze i towarzyszom, których kanonizował pięć lat wcześniej. Wziął też udział w pierwszym posiedzeniu Sympozjum Konferencji Biskupich Afryki i Madagaskaru (SCEAM. Bł. Jan Paweł II przebywał w Afryce wielokrotnie. W latach 1980-2000 był w sumie w 44 państwach (włącznie z kilkoma wyspami Oceanu Indyjskiego), w niektórych po dwa (Benin, Burkina Faso, Kamerun, Nigeria, Zair), a nawet trzy razy (Kenia i Wybrzeże Kości Słoniowej). Łącznie spędził w Afryce ponad trzy miesiące, odwiedzając około stu miejscowości. Benedykt XVI jak dotychczas odbył jedną podróż na Czarny Ląd – w 2009 r. do Kamerunu i Angoli.

Chrześcijaństwo dotarło do północnej Afryki już w czasach apostolskich. Według tradycji, jako pierwszy zaniósł je tam ewangelista, św. Marek. Rozwijało się ono tak prężnie, że w IV w. tylko w Egipcie i Libii było około 100 diecezji, zaś w Afryce Północno-Zachodniej w VI w. aż 700! To tam rozwijała się chrześcijańska teologia, m.in. dzięki działającej w Aleksandrii słynnej szkole katechetycznej. Tam również trwały krwawe prześladowania wyznawców Chrystusa w III-IV w., których zginęło kilkadziesiąt tysięcy. Jednocześnie szerzyły się tam herezje, zwłaszcza monofizytyzm. Znany historyk Kościoła, ks. Bolesław Kumor podaje, że w VII w. w Egipcie obok 36 mln monofizytów żyło zaledwie 250 tys. ortodoksyjnych chrześcijan!

Mieszkańcami Afryki byli ojcowie i doktorzy Kościoła: św. Atanazy, św. Klemens Aleksandryjski, św. Cyprian, św. Cyryl Aleksandryjski, Tertulian, Orygenes, św. Augustyn... To Afryka, za sprawą świętych: Pawła z Teb, Antoniego Pustelnika i Pachomiusza, stała się ojczyzną życia monastycznego. Wspominane w pierwszej modlitwie eucharystycznej święte: Perpetua i Felicyta zginęły śmiercią męczeńską w Kartaginie na terenie dzisiejszej Tunezji. Współcześnie najbardziej znaną świętą z Afryki jest Józefina Bakhita – zmarła w 1947 r. sudańska niewolnica, która została zakonnicą.

Po podboju północnej Afryki przez wyznających islam Arabów, chrześcijaństwo praktycznie tam zanikło aż do czasów kolonialnych. W X w. istniało jeszcze około 40 diecezji, ale do XII w. przetrwała tylko archidiecezja Kartaginy. Wyjątkiem były Etiopia i częściowo Egipt, gdzie ocalał Kościół koptyjski. Z kolei na południe od Sahary pierwsze, niezbyt udane próby ewangelizacji rozpoczęły się wraz wielkimi odkryciami geograficznymi. Prawdziwa epoka misyjna rozpoczęła się dopiero w XIX w. dzięki Europejczykom i trwała przez cały XX w. Szczególnie zasłużyły się w tej pracy zgromadzenia zakonne, m.in. duchacze, ojcowie biali, kombonianie, jezuici, karmelici, franciszkanie, Stowarzyszenie Misji Afrykańskich itd.
1 2 3 4",,DODANE 15.11.2011 10:33,KAI,"TAGI:
afryka kościół papież",https://www.gosc.pl/doc/1009705.Kontynent-nieustajacej-ewangelizacji
"Czy warto się szczepić, czy ""Gość Niedzielny"" promuje szczepionki, czy paszporty covidowe mają sens","Ks. Adam Pawlaszczyk, redaktor naczelny ""Gościa Niedzielnego"" i Tomasz Rożek, kierownik działu naukowego ""Gościa"" rozmawiają o szczepieniach i kontrowersjach, jakie wokół nich narosły.
Żyliśmy spokojnie w świecie, w którym sytuacje takie, jak pandemia nie powinny się wydarzyć. Sytuacja troszkę podobna do tej na Titanicu, gdzie teoretycznie nikt nie spodziewał się katastrofy. Epidemie kojarzyły się dotąd z ubogimi krajami Afryki czy Azji, a tymczasem stanęliśmy wobec problemu, o którym już w zasadzie zapomnieliśmy. Jak zauważa Tomasz Rożek w rozmowie z ks. Adamem Pawlaszczykiem już od jakiegoś czasu likwidowane były laboratoria, a oddziały zakaźne były najsłabiej doinwestowywane, ponieważ problem chorób zakaźnych dotyczył nas w niewielkim stopniu.
Dlatego pandemia koronawirusa jest w dalszym ciągu sporym zaskoczeniem i dlatego wywołuje wiele emocji, pytań, niezrozumienia, obaw. Stosunkowo krótki czas jej trwania, konieczność podejmowania szybkich decyzji, które często nie są w sposób merytoryczny i zrozumiały dla każdego uzasadniane, powodują, że część społeczeństwa podchodzi nieufnie do szczepień czy tzw. Paszportów covidowych.
- Chciałbym, żeby eksperci wyjaśniali niuanse w sposób popularny, prostym językiem. Niestety, często tego nie robią – mówi Tomasz Rożek. – Natomiast bardzo często zdarza się, że po prostu obrażają tych, którzy tego nie rozumieją, zadają pytania i mają wątpliwości. Uważam, że z każdego punktu widzenia jest to ogromny błąd. Nie znam przypadku człowieka, który nauczyłby się czegokolwiek, gdyby w procesie edukacji był obrażany – dodaje.
I właśnie wyjaśnieniu pewnych wątpliwości związanych ze szczepieniami czy zasadnością wprowadzania tzw. paszportów covidowych służy ten podcast, a zatem rozgość się i słuchaj.
Zobacz także rozmowę z Marcinem Przeciszewskim nagraną dla Radia eM
""Jesteśmy posłani do wszystkich, a nie do tych, z którymi jest nam po drodze""
Kościół musi pokazać, że nie jest po żadnej politycznej stronie - podkreślił w Radiu eM Marcin Przeciszewski, redaktor naczelny Katolickiej Agencji Informacyjnej. W jego przekonaniu potrzebny jest list pasterski episkopatu o potrzebie pojednania narodowego. 
1",,DODANE 18.06.2021 06:19,,"TAGI:
choroby zakaźne ks. adam pawlaszczyk paszport covidowy podcast gn rozgość się rozgość się i słuchaj szczepienia szczepienia covid-19 tomasz rożek",https://www.gosc.pl/doc/6933264.Czy-warto-sie-szczepic-czy-Gosc-Niedzielny-promuje-szczepionki
Śląsk jako problem teologiczny,"Nie znacie Górnego Śląska? Czytajcie Szramka.
Równo 100 lat temu część Górnego Śląska wróciła do II Rzeczypospolitej i w tym samym roku została ustanowiona Administracja Apostolska dla Śląska Polskiego. 88 lat temu ks. Emil Szramek, proboszcz parafii Mariackiej w Katowicach, opublikował osiemdziesięciostronicowy tekst pt. „Śląsk jako problem socjologiczny. Próba analizy”. W 2021 r. Panteon Górnośląski (instytucja kultury powołana przez władze samorządowe i archidiecezję katowicką) wraz z Księgarnią św. Jacka przygotował reprint rozprawy Szramka ze wstępem abp. Skworca, analizą koncepcji i tez Szramka pióra prof. Świątkiewicza oraz recenzjami książki z lat trzydziestych. Całość fascynująca pod względem historycznym, literackim, kulturowym, duchowym. Polecam!
Ksiądz Szramek, wybitny duszpasterz, koneser sztuki, bibliofil, społecznik, został zamordowany w Dachau w 1942 r. (na izbie chorych, strumieniami lodowatej wody); beatyfikowany w 1999 r. Z akt beatyfikacyjnych: „Był przedmiotem szczególnie wyrafinowanych szykan i upokorzeń. Wobec prześladowców zachowywał się z godnością i spokojem. Życie zakończył w wielkim cierpieniu i poniżeniu”. Jak Jezus, za którym poszedł i któremu służył.
Co jest istotą problemu, który Szramek nazwał „socjologicznym”? Główną tezę i aksjologiczne podłoże rozprawy tak streszcza profesor Świątkiewicz: „Znaczenie i pozycja Śląska wyrasta z misji dziejowej, jaką pełni on wobec świata. Zarówno w przeszłości, obecnie, jak i w przyszłości Śląsk jest, był i powinien być pomostem łączącym różne narody, zwłaszcza Niemców i Polaków, a w obliczu zjednoczenia z Polską pełni również funkcję duchowego zwornika narodu. Legitymacją i gwarancją misji dziejowej Śląska jest kondycja moralna Ślązaków, mająca swoje ugruntowanie w religii katolickiej”. A więc „pomost i zwornik”, ale pod warunkiem katolicyzmu i jego morale. Szramek jest przekonany, że „Górnoślązak niezepsuty jest człowiekiem rdzennie religijnym”, a „zdolność do pogodzenia tylu i tak powikłanych pomiędzy sobą kontrastów na terenie Śląska posiada tylko Kościół katolicki”. Katolicyzm i polskość uznaje Szramek za organiczne cechy Śląska. Właśnie one, dowodzi, obroniły robotniczy Śląsk przed „czerwoną międzynarodówką”. Bo wiara broni przed tym, co czerwone, a polskość przed tym, co internacjonalistyczne. Socjalizm „nie mógł się na Śląsku rozwinąć”, bo „we walce kulturnej”, jak pisze, „utonął tu” w katolicyzmie i patriotyzmie.
Książka jest dobrze napisana, „się czyta”. Stanowi połączenie teologii pastoralnej, historii, historiozofii, psychologii społecznej, ekonomii. Jest nawet rozdział poświęcony symbolice śląskiego krajobrazu. Szramek pisze z emfazą, patosem, entuzjazmem. Z pazurem polemicznym. Pisze bardzo osobiście, lecz racjonalnie, dostarcza rzeczowych argumentów. Dużo cytuje, tak że mamy tu swoiste kompendium ważnych tekstów o Śląsku z tamtego czasu. Przeciwnicy zarzucali mu to, co zwykle zarzuca się, kiedy chce się zdezawuować czyjeś tezy: że bezkrytycznie cytuje marne broszurki, że to są poezyjki, a nie nauka, że to jest subiektywne, emocjonalne, religianckie itp.
No dobrze, ale dlaczego właściwie w tytule mojego felietonu teologia wyparła Szramkową socjologię? Bo Szramek wyraźnie stawia tezę, że tylko teologia tę śląską złożoność i gmatwaninę problemów spaja i daje do niej klucz. Bo problemem – i to teologicznym właśnie – jest teraźniejszość i przyszłość Śląska. Katowickie seminarium duchowne jest piękne, ale pustawe, Wydział Teologiczny UŚ prężny, ale studentów mało. Kościoły śląskie zadbane, ale po nalotach kulturowego postmodernizmu, konsumeryzmu i pandemii wyglądają nieco inaczej, niż pisał cytowany przez Szramka ks. Kapica sto lat temu („Najpiękniejsze kościoły, to, mojem zdaniem, kościoły górnośląskie, kościoły pełne, przepełnione ludem. Cóż bowiem piękniejszego nad niedzielę górnośląską, nad nabożeństwo górnośląskie? Cóż wznioślejszego nad ludowy śpiew w kościołach górnośląskich?”). Jest inaczej co do śpiewu, niedzieli i frekwencji.
Lecz ciągle mamy to, o co chodziło Szramkowi, a za co oddał życie: katolicyzm i polskość. Wiara jest ciągle obecna i żywa. Maryja z Piekar, Uśmiechnięta z Pszowa, Bolesna na tysiącach przydrożnych krzyży rozciąga nad tą ziemią płaszcz. Błogosławiony ksiądz Emil kończy rozprawę tak: „Niewiadomo, jak długo potrwa jeszcze ciosanie płyt i bloków śląskich i jakie wióry przytem polecą”. I puentuje za Cieszkowskim: „Nam trzeba naszą ziemię obiecaną własną pracą urządzić!”.•
1
OCEŃ TEN ARTYKUŁ
1 2 3 4 5",KS. PROF JERZY SZYMIK,DODANE 09.06.2022 00:00,GN 23/2022,"TAGI:
asy z rękawa ks. prof. jerzy szymik",https://www.gosc.pl/doc/7609487.Slask-jako-problem-teologiczny
Subiektywny przegląd tygodnia,"Wydanie #39. Autorka newslettera: Małgorzata Gajos
Za nami papieska pielgrzymka do Iraku. Pierwsza od wybuchu pandemii, historyczna (to chyba najczęściej wymieniany przymiotnik), trudna, niebezpieczna, ale również owocna. Iraccy chrześcijanie mówią wprost, że przyjazd Franciszka był dla nich umocnieniem i podniósł ich na duchu. ""Najważniejsze przesłanie Papież dał w Mosulu, podczas wizyty na Starym Mieście i modlitwy na placu zburzonych kościołów. Dobrze pamiętam to miejsce, bo tam się wychowałem, tam była moja szkoła, która też została zniszczona przez ISIS. Pośród tych ruin stanął krzyż i spod tego krzyża Papież skierował orędzie pokoju do wszystkich, zarówno w Iraku, jak i w sąsiedniej Syrii. Było to bardzo silne przesłanie, zwłaszcza jeśli weźmie się pod uwagę, że to właśnie tam, w pobliskim meczecie przed sześciu laty zostało proklamowane Państwo Islamskie"" - zwrócił uwagę ks. Samir Yousif.
DOSTĘPNE JEST 11% TREŚCI. CHCESZ WIĘCEJ?


1",,DODANE 14.03.2021 18:00,,,https://www.gosc.pl/doc/6766576.Subiektywny-przeglad-tygodnia
Gdy autorytet staje się idolem,"Potrzebujemy autorytetów – to oczywiste. I chociaż, jak mawiał św. Tomasz z Akwinu, argument z autorytetu jest ostatnim z argumentów (pojawia się zazwyczaj wtedy, gdy nie mamy już innych), to przecież właśnie do autorytetów odwołujemy się bardzo chętnie – są dla nas wsparciem, dają poczucie bezpieczeństwa, odgrywają rolę przewodników w niełatwym dla Kościoła czasie. W czym tkwi zatem problem? W tym przede wszystkim, że zbyt często tracimy umiar; że zaczynamy autorytety przekształcać w idoli. A to już – patrząc z perspektywy wiary – sprawa ryzykowna, a nawet niebezpieczna.
  UNSPLASH
Katolicki świat mediów społecznościowych zna dobrze ich nazwiska – to w końcu wcale nie takie duże znów grono tych, którzy wśród ludzi szukających sposobu na pogłębienie swej wiary cieszą się dużym szacunkiem i autorytetem. Zresztą nie tylko o media tu chodzi – ich działalność, poza aktywnością w sieci, przekłada się przecież na całe serie rekolekcji, spotkań, warsztatów, konferencji; na wydawane książki rozchodzące się w sporych nakładach. Za tym wszystkim stoją ludzie, którzy ich słuchają, czytają, podążają za ich nauczaniem, radami, diagnozami. Oczywiście nie widzę w tym nic zdrożnego – przeciwnie, to dla mnie potwierdzenie, że w czasach rozmaitych kryzysów w Kościele (zwłaszcza zgorszeń wywołanych przez niektórych duchownych) ludzie wciąż potrzebują autorytetu kapłana; wszak w gronie współczesnych katolickich autorytetów dominują właśnie prezbiterzy. Co więcej, widać wyraźnie, że istnieje ogromne zapotrzebowanie na kapłanów, których nauczaniu i rozeznaniu można by zaufać. To wielka szansa dla Kościoła, a tak zwani współcześni „prorocy” w sutannach lub habitach, jeśli tylko głosić będą Ewangelię z właściwą sobie charyzmą, zaangażowaniem i autentycznością, mogą stać się niezwykle istotnym filarem w procesie zmian, którym podlega obecnie Kościół.

To jednak tylko jedna strona medalu. A druga? Z grubsza rzecz ujmując, jest nią ta, w której odzwierciedla się współczesny kształt dawnej, obecnej w Kościele praktycznie od samego początku i piętnowanej przez św. Pawła pułapki: „Ja jestem Pawła, a ja Apollosa; ja jestem Kefasa, a ja Chrystusa” (1 Kor 1,12). I nie chodzi tylko o prostą identyfikację z autorytetem, ale o postawy momentami zupełnie bezkrytyczne i niemal wiernopoddańcze. Wystarczy choćby tylko poczytać komentarze zamieszczane pod publikowanymi przez owe autorytety (lub w ich imieniu) materiałami w mediach społecznościowych (konferencje, nauczania, komentarze), aby zobaczyć, jak łatwo uruchamia się w nas tendencja do przekształcania autorytetu w idola. Ale przecież – powie ktoś – nie brakuje również pod ich adresem głosów krytycznych. Owszem – odpowiem – i właśnie gdy się pojawiają, uruchamia się fala oburzenia, protestu, a nierzadko nawet wulgarnego hejtu. Niezależnie od tego, czy krytyka jest zasadna, czy też nie, sposób reakcji na nią ujawnia często tendencje do idolatrii; świadczy o tym, jak niepokojący proces dokonuje się w tych, u których bezgraniczny podziw dla autorytetu łączy się równocześnie z wrogością i agresją względem każdego, kto ośmieli się ów autorytet w jakimś aspekcie zakwestionować lub choćby tylko poddać merytorycznej krytyce. Aktywizuje się wówczas grono swoistych wyznawców, którzy polemikę z autorytetem traktują niemal jak atak na samych siebie. Nic dziwnego, że w rozmaitych wewnątrzkościelnych społecznościach jesteśmy świadkami nieustannie rozpalających się potyczek, a nawet swego rodzaju domowych wojen. Problem nie tkwi wyłącznie w tym, że generalnie nie potrafimy ze sobą rozmawiać, ale również w tym, że zdecydowanie brakuje nam dystansu w kwestiach, o których rozmawiamy.

Czym się zatem różni duchowy autorytet od idola? Otóż autorytet nie zawłaszcza, nie totalizuje, nie rości sobie pretensji do tego, aby zarządzać całą przestrzenią naszego wewnętrznego życia; autorytet nie uzależnia i nie przywiązuje do siebie. Dlaczego? Ponieważ w przeciwieństwie do idola daje wolność, zakłada niezupełność (autorytet nie musi znać się na wszystkim) i – co najważniejsze – nie jest przedmiotem mniej lub bardziej oficjalnego kultu. Dlatego podlega krytyce. Z autorytetem można polemizować, a nawet nie zgadzać się z nim w pewnych kwestiach, a jednocześnie dalej uznawać go za autorytet i ważny punkt odniesienia.

A idol? To inaczej bożek. On z kolei wymaga wyłączności, bezkrytyczności, zależności i kultu – nawet jeśli to nie do końca świadomie praktykowany kult jednostki. Oczywiście ci, których w roli bożków obsadzamy, wcale nie muszą być tego świadomi lub w jakikolwiek sposób przyczyniać się do tego. To w nas tkwią bałwochwalcze mechanizmy, które na dłuższą metę krępują nasze życie duchowe i ograniczają rozwój. Skąd się biorą? Często z naszej teologicznej niewiedzy, braku samodzielności, lęków, nieumiejętności rozeznawania i posługiwania się sumieniem, tendencji do wybierania łatwiejszych rozwiązań i do opierania się na kimś, kto rozwieje nasze wątpliwości, podpowie, jak żyć, wskaże pewną drogę.

Czy ci, do których lgniemy z nadzieją na pomoc, są tego świadomi? Czy zdają sobie sprawę, że niejednokrotnie stają się obiektami quasi-kultu? Różnie sobie z tym radzą. Jedni przykładają wielką wagę do tego, aby nie dać nikomu podstaw do idolatrii, i zdecydowanie uciekają od wszelkich przejawów niezdrowego uwielbienia. Inni z kolei ulegają pokusie wyjątkowości i stają się ekspertami niemal od wszystkiego – od życia duchowego i od pandemii, od teologii i od szczepionek, od zagrożeń duchowych i spisków ogólnoświatowych. Nic dziwnego, że często balansują na granicy zdrowego rozsądku i teologicznej poprawności.

Przyglądam się temu z pewnym niepokojem i z coraz bardziej wyraźnym przekonaniem, że proces odnowy Kościoła w Polsce, który wciąż jeszcze przed nami, to nie tylko kwestia oczyszczenia ze zła i z rozmaitych form eklezjalnej bylejakości, ale także czas burzenia pomników, które uparcie stawiamy ważnym dla nas osobom już za ich życia – dla ocalenia kruchych ram swej własnej, niedojrzałej pobożności.  
1
OCEŃ TEN ARTYKUŁ
1 2 3 4 5",ALEKSANDER BAŃKA,DODANE 02.01.2021 18:50,,"TAGI:
aleksander bańka",https://www.gosc.pl/doc/6674690.Gdy-autorytet-staje-sie-idolem
Co po covidzie?,"Pytam o przyszłość, o to, o co pyta większość z nas – ekonomiści, politycy, psychologowie, księża. W bieżącym numerze „Gościa Niedzielnego” to pytanie jest zawężone, dotyczy rehabilitacji pocovidowej.
Jak to jest, pytałem samego siebie, dowiedziawszy się o tym, że w Głuchołazach ruszył pilotażowy projekt rehabilitacji tych, którzy przeszli COVID-19. Jak o nim pisze Maciej Rajfur (ss. 19–21), jest wyjątkowy nie tylko w skali kraju, ale i świata. Uczestniczyło w nim już ponad 700 osób, potrwa do sierpnia 2022 roku i już… wszystkie miejsca są zajęte. Punktem wyjścia programu jest coraz bardziej oczywisty fakt, że pacjenci, którzy przeszli zakażenie, nawet po pokonaniu choroby nie są całkowicie zdrowi. Ponad 50 skutków ubocznych COVID-19, które mogą prowadzić wręcz do śmierci – to brzmi groźnie. Mocno mnie ta informacja zdziwiła, zadawałem bowiem i sobie, i innym pytanie: Jak to, po grypie, anginie, katarze, ospie, po większości chyba chorób, jak już się wyzdrowieje, to jest się zdrowym. A jeśli są skutki uboczne, to dotyczą jakiejś wybranej sfery organizmu ludzkiego – czy to płuc, czy to mięśni, czy to mózgu. Cóż tak wyjątkowego jest w tym małym potworze, że atakuje, jak chce, kiedy chce i co chce? Jak na razie chyba nikt nie potrafiłby mi odpowiedzieć. Tym bardziej zatem pytanie o to, co po covidzie, jest uzasadnione. Czyżby cała medycyna miała stanąć przed jakimś wielkim novum, którym będzie stan zdrowia ludzi obciążonych skutkami feralnego wirusa? Możliwe.
Nowe nadeszło i nadejdzie kolejne. A po nim jeszcze następne. Martwimy się o stabilność gospodarek światowych czy systemów politycznych, o wydolność służby zdrowia, o spadającą liczbę wiernych w kościołach, którzy przyzwyczajeni do transmisji internetowych, niekoniecznie chcą w sposób fizyczny na liturgię wrócić. I słusznie, że się martwimy, bo pandemia stała się przyczynkiem nie tylko do licznych kryzysów, ale i do licznych weryfikacji, choćby – na przykład – osobistego stosunku do wiary i praktyk religijnych. Czy zweryfikowała coś w moim osobistym stosunku do Boga, do siebie i do świata? Na to pytanie każdy musi odpowiedzieć sobie sam. Bo nie ulega wątpliwości, że z tym pytaniem trzeba będzie się zmierzyć. •
1
OCEŃ TEN ARTYKUŁ
1 2 3 4 5",KS. ADAM PAWLASZCZYK,DODANE 15.04.2021 00:00,GN 15/2021 Otwarte,,https://www.gosc.pl/doc/6815479.Co-po-covidzie
Edukacja seksualna – TAK!,"Daliśmy się wywieść w pole i oszukać. (LIST DO REDAKCJI)
Gdyby na jakąś chorobę w świecie w ciągu roku zmarło 42 miliony ludzi, rządy i organizacje międzynarodowe ogłosiłyby „czerwony alarm”, „pandemię” i stan totalnej klęski. Rzucono by do walki wszystkie służby i ogromne pieniądze, a koncerny farmaceutyczne za darmo udostępniłyby patenty na szczepionkę. W każdym mieście i gminie powstałby „komitet do walki” i „zespoły robocze” a politycy jednoczyliby się „ponad podziałami”. Wolontariusze zbieraliby do puszek środki przeznaczone do walki z zagrożeniem. Ludzkość osiągnęłaby niespotykany poziom solidarności.
Tymczasem nie ma żadnego zagrożenia. To tylko „zlepki komórek”, a na ich „przetwarzaniu” można nieźle zarobić. Przewrotnie myślące „środowiska postępowe” dowodzą, że tylko edukacja seksualna powstrzyma rosnącą falę aborcji. Wpuśćcie nas do szkół, a ludzkość będzie uratowana. Tymczasem edukacja sprowadzona do dobroczynnej roli prezerwatywy, konieczności masturbacji od przedszkola i wczesnej inicjacji seksualnej, prowadzi jedynie do zbanalizowania seksualności człowieka. Seksualności, która jest darem Boga, nierozerwalnie związanym z człowieczeństwem.
Katolicy, chrześcijanie! Daliśmy się wywieść w pole i oszukać. Słysząc: „edukacja seksualna”, mówimy: nie, dziękuję. Odwracamy głowę albo się rumienimy. Odwagi. Edukacja seksualna czyli płciowa, nauka o płciowości człowieka jest naszym obowiązkiem. Obowiązkiem rodziców obok przekazu wiary jest nauczyć dzieci, kim są i jaka jest i będzie ich rola w społeczeństwie, i we wspólnocie Kościoła. Sfera seksualności jest bardzo ważna. Tej edukacji nie wolno przekazać nikomu, a już na pewno nie ludziom wynaturzonym.
Trzeba nam w domach i szkołach zawołać: Edukacja – TAK! Po naszemu!
że tak zwana aborcja to nie rozwiązanie, a zbrodnia zabójstwa z premedytacją,
że człowiek ma godność, bo jest Dzieckiem Bożym
że poczęcie człowieka to akt święty, współudział w akcie stwórczym Boga
że warto otwierać się na kolejne dzieci bez ekonomicznych kalkulacji
że rodzina (liczna) to najlepszy pomysł na wychowanie dzieci
Nie jest to zadanie proste, ani łatwe. Wydaje się wręcz niemożliwe. Trzeba wiele razy iść pod prąd. Przełamywać swoje lenistwo, ograniczenia i lęki. Wychowując z żoną szóstkę dzieci (32, 24, 22, 20, 16 i 13 lat) doświadczyliśmy tego wiele razy. Ale przede wszystkim doświadczyliśmy przeogromnej miłości od Boga. Jego wsparcia (także w pieniądzach) i codziennej obecności. Jego mądrości, której nam, biedaczkom, udzielał we wspólnocie Kościoła.
Warto było. Dziś widać już pierwsze owoce. Nasi synowie mają swoje rodziny. Za rok jedna z córek wychodzi za mąż.
Kochani. Edukacja seksualna – tak, ale tylko chrześcijańska. Jeśli jej zabraknie, wtargną LGBT i wywrócą wszystko, bo „nasza walka nie jest przeciwko stworzeniom z ciała i krwi, ale przeciwko duchom zła, które zamieszkują ten świat ciemności”.
Andrzej Krzeszowiec
Szczęśliwy mąż jednej żony i ojciec szóstki dzieci.
1
OCEŃ TEN ARTYKUŁ
1 2 3 4 5",,DODANE 21.01.2019 14:32,,,https://www.gosc.pl/doc/5301304.Edukacja-seksualna-TAK
Świadek wiarygodny,"Jak by to było pięknie móc zobaczyć zmartwychwstanie Pana Jezusa! Nawet gdyby potem umrzeć od nadmiaru chwały Bożej, której – jak utrzymuje Stary Testament – oglądać się nie powinno.
No cóż – nie ma nikogo, kto byłby bezpośrednim świadkiem tej sytuacji. Dlaczego zatem wierzymy w zmartwychwstanie? Na to pytanie odpowiada w wielkanocnym numerze ksiądz Pierre Debergé, członek Papieskiej Komisji Biblijnej (ss. 19–29). Jego odpowiedź jest jednoznaczna: bo mamy świadectwa ludzi, którzy Pana Jezusa po zmartwychwstaniu spotkali. Trudno zaprzeczyć tej tezie, ale jeszcze trudniej opartemu na niej wnioskowi, iż wobec tego każdy wierzący w Chrystusa zobowiązany jest do bycia świadkiem. Oraz że brak naszego świadectwa pozbawia innych możliwości uwierzenia, jest więc największym zaniedbaniem.
W swojej pierwszej encyklice „Lumen fidei” papież Franciszek przywołał słowa Fiodora Dostojewskiego zapisane w powieści „Idiota”. Jeden z jej bohaterów, książę Myszkin, patrząc na obraz Hansa Holbeina przedstawiający ciało martwego Chrystusa w grobie, powiedział: „Z powodu tego obrazu ktoś mógłby stracić wiarę”. Franciszek skomentował to następująco: „A jednak to właśnie przez kontemplowanie śmierci Jezusa umacnia się wiara, otrzymując olśniewające światło, gdy jawi się ona jako wiara w Jego niewzruszoną miłość ku nam, zdolną wejść w śmierć, aby nas zbawić. Jest rzeczą możliwą wierzyć w tę miłość, która nie uchyla się od śmierci, aby pokazać, jak bardzo mnie kocha; jej bezgraniczność przezwycięża wszelkie podejrzenia i pozwala nam w pełni zawierzyć się Chrystusowi. Otóż, śmierć Chrystusa odsłania całkowitą wiarygodność miłości Bożej, gdy patrzymy na nią w świetle Jego zmartwychwstania. Chrystus zmartwychwstały jest wiarygodnym świadkiem (por. Ap 1,5; Hbr 2,17), solidnym wsparciem dla naszej wiary”.
Tegoroczna Wielkanoc już drugi raz z rzędu zdaje się zatrzymywać nas w samych sobie, za sprawą pandemii i izolacji. Któż z nas rok temu przypuściłby choć przez chwilę, że nic się nie zmieni? To znaczy: zewnętrznie nic. Bo nasz świat wewnętrzny, świat naszej wiary i naszego świadectwa wciąż może się rozwijać, ulegać ewolucji ku coraz lepszemu. Nie wolno nam o tym zapominać, zwłaszcza wobec danych statystycznych watykańskich roczników, wedle których Europa jest pod tym względem kontynentem stagnacji. Czy to z powodu tak zwanego kryzysu Kościoła, czy raczej kryzysu naszej wiary, która zamiast na autentycznym świadectwie opiera się raczej na tym, do czego jesteśmy przyzwyczajeni? „Śmierć Chrystusa odsłania całkowitą wiarygodność miłości Bożej, gdy patrzymy na nią w świetle Jego zmartwychwstania” – powtórzę słowa papieża. Czy można nie wierzyć całkowicie wiarygodnej miłości Kogoś, Kto ukochał nas tak bardzo, że „Syna swojego dał, aby każdy, kto w Niego wierzy, nie zginął”? Można, są tacy, którzy tej miłości nie tylko nie uznają za wiarygodną, ale twierdzą, że nie są nią zainteresowani. Może dlatego, że świadectwo tych, którzy wierzą w zmartwychwstanie, nie jest do końca wiarygodne? Warto czasami postawić sobie pytanie o to, jakim jestem świadkiem. •
Drodzy Czytelnicy i Przyjaciele „Gościa Niedzielnego”!
Pan zmartwychwstał prawdziwie! Ta radosna wieść przez dwa tysiąclecia rozbrzmiewa w duszach tych, którzy w Niego uwierzyli. Niech tegoroczne Święta Wielkanocne wypełnią Wasze dusze tą autentyczną radością, której świadkami powinniśmy być po krańce ziemi i aż do końca czasów. Niech Zmartwychwstały błogosławi Waszym domom, rodzinom, przyjaciołom i bliskim. Niech Was obdarzy pokojem, którego tak bardzo spragnieni jesteśmy w trudnym czasie zmagań z konsekwencjami pandemii. Niech Wasze święta paschalne będą piękne i radosne, a nadchodzący czas opromieniony blaskiem zmartwychwstania przyniesie nam wszystkim błogosławione owoce Ducha Świętego.
Redakcja „Gościa Niedzielnego”
1
OCEŃ TEN ARTYKUŁ
1 2 3 4 5",KS. ADAM PAWLASZCZYK,DODANE 01.04.2021 00:00,GN 13/2021 Otwarte,,https://www.gosc.pl/doc/6794305.Swiadek-wiarygodny
Subiektywny przegląd wydarzeń tygodnia,"Wydanie #29. Zapraszam do lektury: Wojciech Teister
Kolejne Boże Narodzenia za nami, rozpoczęliśmy nowy rok. Wielu z nas chyba odetchnęło z ulgą, że zwariowany 2020 już za nami. Warto jednak spróbować spojrzeć na ten niezwykły i zwariowany okres z dystansu i spróbować znaleźć w nim chwile, za które możemy być wdzięczni. Z pewnością każdy z nas coś takiego znajdzie, pomimo mnóstwa trudnych i przygnębiających wydarzeń. Zachęca do tego także papież, choć przyznaje, że dziękowanie za ten rok mogłoby wydawać się wymuszone.
Aby przeczytać ten tekst w całości, trzeba założyć konto w naszym serwisie. Możesz też otrzymywać w każdą niedzielę Subiektywny przegląd tygodnia na swoją skrzynkę mailową, jeśli zamówisz ""Subiektywny newsletter"".
DOSTĘPNE JEST 13% TREŚCI. CHCESZ WIĘCEJ?


1",,DODANE 03.01.2021 18:00,,,https://www.gosc.pl/doc/6662338.Subiektywny-przeglad-wydarzen-tygodnia
"Abp Depo do ks. Galusa: W imię Boże, wzywam księdza do opamiętania!","Kuria częstochowska zapowiada podjęcie kroków przewidzianych prawem kanonicznym w reakcji na fałszywe oskarżenia i obelżywe sformułowania w wypowiedzi ks. Daniela Galusa, suspendowanego duchownego archidiecezji częstochowskiej.
5 stycznia na kanale YouTube wspólnoty ""Miłość i Miłosierdzie Jezusa"" opublikowany został film, w którym ks. Galus mówi o ""zastraszającym, zatrważającym liście, w którym są groźby i żądania, a nie ma pasterskiej miłości, pragnienia jedności, zgody i pokoju"". W odpowiedzi na to nagranie kuria częstochowska opublikowała cały list abp. Wacława Depo, skierowany do ks. Daniela. 
Metropolita częstochowski wskazuje w nim błędy i nadużycia, popełnione przez ks. Daniela Galusa. Chodzi m.in. o oskarżanie biskupa o przynależność do masonerii, fałszowanie pism Stolicy Apostolskiej czy Nuncjusza i o tuszowanie przestępstw, w tym pedofilii czy homoseksualizmu wśród duchowieństwa archidiecezji częstochowskiej. Abp Depo zwraca także uwagę, że ks. Galus współpracuje ze suspendowanymi kapłanami, a także nie wymienia imienia Ojca Świętego oraz biskupa miejsca w liturgii. Przypomina, że wszystkie podejmowane przez niego działania wobec ks. Galusa były zgodne z obowiązującym prawem, są legalne i właściwe, co zostało potwierdzone przez Stolicę Apostolską. 
""Zważywszy na to, co powyżej, ale przede wszystkim mając przez oczyma wyłącznie Boga samego i troskę o Księdza zbawienie oraz dobro Kościoła Chrystusowego, wzywam Księdza do poprawy, odwołania nieprawdziwych twierdzeń, zastosowania się do decyzji wydanych przeze mnie oraz przez Stolicę Apostolską, do porzucenia zgubnej i błędnej drogi nieposłuszeństwa, którą siebie samego oraz wiernych prowadzi Ksiądz poza wspólnotę Kościoła, narażając na zatracenie wieczne. W imię Boże, wzywam Księdza do opamiętania!"" - pisze abp Depo. 
Następnie ordynariusz archidiecezji częstochowskiej wskazuje, jakie działania powinien podjąć suspendowany kapłan, i zapowiada podjęcie konkretnych działań, jeśli ks. Galus nie zastosuje się do jego decyzji.
""Wobec tego oczekuję, że w terminie tygodnia od daty otrzymania niniejszego pisma:
publicznie (korzystając z kanałów przekazu, jakimi jest udostępniane Księdza nauczanie) oraz pisemnie (we własnoręcznie podpisanym i przesłanym mi piśmie) odwoła Ksiądz wszelkie nauki niezgodne z nauczaniem Kościoła,
uzna Ksiądz władzę Ojca Świętego Franciszka oraz moją (a także naszych prawnych następców na urzędzie Biskupa Rzymu i Biskupa Częstochowskiego),
podporządkuje się w posłuszeństwie papieżowi i swemu ordynariuszowi,
przyjmie wszelkie dotychczas podjęte decyzje i uzna ich legalność,
odwoła fałszywe oskarżenia wobec mnie, moich współpracowników oraz duchowieństwa archidiecezji częstochowskiej, a znieważonych tymi kłamliwymi zarzutami przeprosi"".
(...) Chciałbym, by udało się zażegnać wszelkie problemy. Doprawdy nie chcę iść dalej drogą, jaką wskazuje prawo kanoniczne, ale jeśli nie zmieni Ksiądz swej postawy, nie odwoła fałszywych twierdzeń, nie powróci do jedności z Kościołem i nie zastosuje się do moich decyzji, będę zmuszony - dla sprawiedliwości - podjąć te kroki. 
W rozmowie telefonicznej z ""Gościem Niedzielnym"" ks. Mariusz Bakalarz, rzecznik archidiecezji częstochowskiej, poinformował, że w związku z brakiem pisemnej odpowiedzi ks. Galusa w wymaganym terminie i opierając się na opublikowanych w internecie nagraniach z najnowszymi wypowiedziami tego kapłana, kuria zamierza podjąć dalsze kroki przewidziane prawem kanonicznym i wytycznymi Stolicy Apostolskiej.
Zobacz też: Kuria częstochowska: informacja o zawieszeniu kar nałożonych na ks. Galusa jest nieprawdą
Ks. Daniel Galus z archidiecezji częstochowskiej w dniu 29 marca 2022 roku został ukarany karą suspensy obejmująca zakaz wypełniania funkcji związanych z przyjętymi święceniami. Cały teren tzw. Pustelni w miejscowości Czatachowa został wyłączony do odwołania z użytku liturgicznego. Kierowana przez niego Wspólnota Miłość i Miłosierdzie Jezusa, a tym samym także dzieła i przedsięwzięcia z nią związane otrzymały zakaz używania określenia „katolicka”. Jak poinformowała w kwietniu kuria częstochowska, ""decyzje doręczone w dniu 21 kwietnia br. wynikają z braku zmiany postawy ks. Galusa oraz trwania w postawie nieposłuszeństwa mimo napomnień. Należy wyraźnie zaznaczyć, iż powodem nałożenia kary i podjęcia pozostałych decyzji nie są poglądy i wypowiedzi ks. Galusa na temat pandemii wirusa SARS-CoV-2 oraz państwowych i kościelnych zasad bezpieczeństwa, ale wspomniane nieposłuszeństwo wobec decyzji swego biskupa i Stolicy Apostolskiej, fałszywe oskarżenia pod adresem swych przełożonych oraz wzbudzanie wśród wiernych niechęci wobec nich, a także prowadzenie działalności bez wiedzy i zgody swego biskupa, a tym samym wynikające z tych sytuacji wielkie zgorszenie wiernych"". 
Pomimo nałożonej kary ks. Galus nie przestał sprawować sakramentów, nie opuścił również pustelni, którą zamieszkuje. W związku z tym archidiecezja częstochowska przypomniała, że ""sprawowane przez nich sakramenty są niegodziwe, a rozgrzeszenia udzielane w czasie sakramentalnej spowiedzi są także nieważne"".
Kara dla poprawy
Ksiądz został suspendowany. Co to znaczy dla niego i jego zwolenników? 
Całość listu abp. Depo z dn. 21.12.2022 r. na następnej stronie. 
1 2
OCEŃ TEN ARTYKUŁ
1 2 3 4 5",AH,DODANE 09.01.2023 15:17,,,https://www.gosc.pl/doc/8036189.Abp-Depo-do-ks-Galusa-W-imie-Boze-wzywam-ksiedza-do-opamietania
Subiektywny przegląd tygodnia,"Wydanie #62. Zapraszam do lektury: Wojciech Teister
Mijający tydzień upłynął pod znakiem dwóch ważnych liturgicznych obchodów: Uroczystości Wniebowzięcia Najświętszej Maryi Panny i liturgicznego wspomnienia (a w archidiecezji katowickiej uroczystości) św. Jacka. W dniu Wniebowzięcia prymas Polski abp Wojciech Polak przypomniał, że uroczystość ta nie wskazuje na miejsce, w które zmierzamy, a na relację, bo niebo to nie tajemnicze zaświaty, ale życie całkowicie w Bogu.
Aby przeczytać ten tekst w całości, trzeba założyć konto w naszym serwisie. Możesz też otrzymywać w każdą niedzielę Subiektywny przegląd tygodnia na swoją skrzynkę mailową, jeśli zamówisz ""Subiektywny newsletter"".
DOSTĘPNE JEST 14% TREŚCI. CHCESZ WIĘCEJ?


1",WOJCIECH TEISTER,DODANE 22.08.2021 18:00,,,https://www.gosc.pl/doc/7056757.Subiektywny-przeglad-tygodnia
,"Nie ulega wątpliwości, że tegoroczny Wielki Tydzień będzie zupełnie inny niż dotychczasowe. Ale tajemnice przeżywane w liturgii Triduum Paschalnego są niezmienne. W sytuacji liturgicznego trzęsienia ziemi warto poukładać na nowo własną pobożność.
Gość Niedzielny 14/2020
GOŚĆ NIEDZIELNY
  PAMIĘTAJ To wydanie w druku można nabyć tylko w kioskach. Dostępne jest także w formie eWydania i w formacie PDF. Więcej
  W ""Gościu"" także:
Opowieść o zwycięstwie [Marcin Jakimowicz]
„Nie mógł być w Koloseum. W kaplicy przytulał krzyż do policzka. Zastygł w tej adoracji” - tak Marcin Jakimowicz wspomina ostatnią Drogę Krzyżową Jana Pawła II, którą świat zapamiętał na długo. Skąd wzięła się celebracja Męki Jezusa w potężnym amfiteatrze Flawiuszów? Każdego roku następca św. Piotra adoruje tu w Wielki Piątek Jezusa, dziękując za Jego zbawczą mękę. Po raz pierwszy drogą krzyżową przeszedł w 1750 r. papież Benedykt XIV. Odtąd organizowano ją corocznie.
  Trzęsienie świata [Jacek Dziedzina]
Nie ma takiego obszaru rzeczywistości, który nie zostałby dotknięty skutkami pandemii. Czy to oznacza, że świat, który znaliśmy, już nie istnieje? Kościół i wiara. Gospodarka i pieniądz. Polityka i układ sił w świecie. To trzy wybrane obszary, które wydają się najbardziej podatne na wstrząsy wywołane zawieszeniem aktywności ludzi na całym świecie.
  Testy niezgody [Tomasz Rożek]
„Wojowanie statystyką jest wyjątkowo wygodne. I wyjątkowo nie fair. Bo opierając się na tych samych danych, można uzasadnić tezę, że Polska robi najmniej testów na obecność koronawirusa w Europie oraz że robi ich znacznie więcej niż inni”. Jak to możliwe - zastanawia się Tomasz Rożek.
1",,DODANE 01.04.2020 23:45,,,https://www.gosc.pl/doc/6239045.W-najnowszym-GN-Wielki-Tydzien-inny-niz-wszystkie
"Triduum w domu, czyli liturgia, która przenika wszystko","Z ks. Karolem Lubowieckim o tym, co możemy zrobić, aby przeżywając Triduum w domu przejść z Panem Jezusem drogę od Wieczernika do Pustego Grobu rozmawia Wojciech Teister.
  Wojciech Teister: Przed nami trzecie z rzędu ważne święta, a drugie z kolei Triduum Paschalne, które większość z nas przeżyje w domu, bez możliwości uczestnictwa w liturgii w Kościele. Ze względu na epidemię tracimy możliwość uczestniczenia w najważniejszej dla katolików liturgii w ciągu roku. Czy taki sposób przeżycia Triduum musi oznaczać, że święta w jakiś sposób tracą na wartości?
Ks. Karol Lubowiecki: Myślę, że nie tyle tracą na wartości, co pojawia się szansa odkryć inną stronę świąt. To jest okazja mocniej doświadczyć tego, jak te święta „wcinają” się w nasze życie. Tutaj na pewno z pomocą może przyjść charyzmat Ruchu Światło-Życie, który mówi o tym, że Boże światło przemienia nasze życie, naszą codzienność. Chociaż ograniczenia, z którymi mamy do czynienia to dla wszystkich trudne doświadczenie, od którego nie uciekniemy, to poprzez przeżywanie w tych warunkach możemy podjąć wysiłek znalezienia treści Triduum nie tylko na liturgii, w czasie spędzonym w kościele, ale w każdym momencie dnia. Bo to nie jest tak, że uczestniczymy w uroczystościach Triduum i wracamy do domu, do życia. Pan Bóg chce przenikać całe nasze życie, Jego obecność nie jest tylko od dzwonka rozpoczynającego liturgię do jej zakończenia, ale cały czas, w każdym miejscu. Liturgia i codzienne życie są tak naprawdę nierozerwalnie sklejone i ten trudny czas ograniczeń może nam pozwolić mocniej tego doświadczyć i uświadomić sobie tę rzeczywistość.
A, że jest to trudne i nie takie jak byśmy chcieli? Potraktujmy to jako szansę, żeby bardziej zjednoczyć się z Jezusem, który w tym czasie modli się w Ogrójcu „Ojcze, zabierz ten kielich ode Mnie!”, ale ostatecznie mówi, „Lecz nie to, co Ja chcę, ale to, co Ty niech się stanie!”. Naturalne jest, że chcemy, żeby już było normalnie, żeby życie płynęło tak, jak byliśmy do tego przyzwyczajeni, ale czy potrafimy ostatecznie przyjąć rzeczywistość, przed jaką Pan Bóg nas stawia? Przyjąć Jego wolę wyrażoną przez głos Kościoła, jego zalecenia czy wytyczne. I tak musimy się z tym zmierzyć, więc spróbujmy poszukać w tej rzeczywistości obecności Pana Boga i tego jak w tej sytuacji możemy być bliżej Pana Jezusa przechodzącego swoją Paschę. Wtedy ten czas może, pomimo wszystkich braków, których doświadczamy, przynieść zaskakujące owoce.
Czy w takiej sytuacji, pomimo tego, że korzystanie z transmisji online czy telewizyjnej to w sensie dosłownym nie jest uczestnictwem w liturgii, dom rodzinny może stać się w jakimś sensie pełnoprawnym, domowym kościołem? W podobny sposób, jak u Żydów, gdzie kluczowa część świętowania Paschy ma tak naprawdę miejsce w domu, przy rodzinnym stole?
Warto postawić sobie za cel, żeby tak się stało, żeby pomimo tego, że wielu z nas na uroczystości Triduum nie pójdzie do kościoła, to nie będziemy zupełnie pozbawieni tych treści czy tego, co tam duchowo się dzieje. Spróbujmy przeżywać to w ramach tzw. liturgii domowej. Skoro świętujemy zbawcze wydarzenia, które przemieniają życie to w życiu, które na co dzień przeżywamy one też mają swoje miejsce i ta codzienność, zwykłość, jest też przestrzenią, w której możemy ich doświadczyć – Jezusowego Wieczernika, Jezusowej męki, śmierci i Jego zmartwychwstania.
  Choć większość z nas nie będzie miała możliwości uczestniczyć w liturgii Triduum Paschalnego w kościołach, nie oznacza to, że tajemnice męki, śmierci i zmartwychwstania Pana Jezusa nie przenikną tego czasu.
ROMAN KOSZOWSKI /FOTO GOŚĆ
Czas takiego przymusowego ograniczenia dostępu do zwykłego uczestnictwa w liturgii jest też wezwaniem od odkrywania innych form obecności Jezusa w naszym życiu – np. poprzez Komunię Duchową, która przecież nie jest jakimś gorszym, słabszym zastępnikiem Komunii przyjmowanej pod postacią chleba ani Komunią drugiej kategorii, ale jedną z pełnoprawnych form przyjęcia Sakramentu Eucharystii ze wszystkimi tego skutkami. I to nie jest żadna nowinka obecnych czasów pandemii, ale sprawa umocowana głęboko w Tradycji Kościoła, bo mówią o tym jednoznacznie już dokumenty soboru trydenckiego sprzed prawie 500 lat, a sama praktyka jest znacznie starsza, tyle, że w naszych realiach, gdzie codziennie mieliśmy możliwość przystępowania do Komunii pod postacią hostii, Komunia Duchowa była od dawna traktowana raczej jako teologiczna ciekawostka. Ale w wielu miejscach na świecie taki sposób przyjmowania Ciała Pańskiego jest codziennością. Bardzo mocno w tym kontekście zabrzmiały dla mnie przed rokiem, gdy zamykano kościoły, słowa Jezusa, który rozmawia z Samarytanką, że „nadchodzi jednak godzina, owszem już jest, kiedy to prawdziwi czciciele będą oddawać cześć Ojcu w Duchu i prawdzie”. Uwiadomiłem sobie, że zawsze rozumiałem te słowa jako „w Duchu i prawdzie”, ale w kościele, bo jak inaczej? A tu nagle okazało się, że sytuacja, a jakiej się znaleźliśmy, stała się na dłuższy czas dla wielu z nas, sytuacją codzienną, ale ten Duch, który prowadzi do Prawdy jest dla każdego z nas cały czas dostępny, nie zostaliśmy go pozbawieni poprzez limity i ograniczenia uczestnictwa w nabożeństwach. Ten Duch jest przecież obecny w naszych rodzinach, w naszych domach, bo otrzymaliśmy go na chrzcie na stałe, nie tylko na czas przebywania w kościele.
Przeżywając Triduum w domu mamy tak naprawdę takie dwie przestrzenie, w których możemy odnieść się do tego czasu: czas łączności z liturgią sprawowaną w kościołach i ten pozornie zwykły czas, normalnych obowiązków. W liturgii tak naprawdę nie ma tego podziału: rozpoczęta Mszą Świętą Wieczerzy Pańskiej w Wielki Czwartek, trwa nieprzerwanie do Niedzieli Zmartwychwstania, jest jedną ciągłością. Co możemy zrobić, żeby mocniej tego doświadczyć w takiej sytuacji jaką mamy?
Pierwszym elementem jest świadomość tego, że korzystając z transmisji video z liturgii tak naprawdę idę się pomodlić, a nie tylko obejrzeć liturgię. Czyli chcę w ten sposób przeżyć spotkanie z Bogiem, a nie tylko obejrzeć relację ze spotkania innych. Transmisja zdalna nie jest w sensie dosłownym uczestnictwem w liturgii, ale ma być narzędziem pomagającym nam przeżyć swoje doświadczenie duchowe w zachowaniu pewnej łączności ze wspólnotą. Korzystanie z niej ma sens o tyle, o ile chcę spotkać się z Bogiem, a nie tylko obejrzeć, jak spotykają się z Nim inni. Spotykam się z Panem Jezusem we wspólnocie rodzinnej, ale w duchowej łączności ze Wspólnotą Kościoła. Na pewno w przeżyciu tego czasu pomocne będą najprostsze rzeczy, choćby to, że potraktuję ten czas wyjątkowo – wcześniej się wyciszę, skupię, być może zachowam łączność w postawach liturgicznych lub odświętny strój. Ale też np. przygotuję sobie teksty liturgii słowa, przeczytam je wcześniej lub będę śledził tekst w czasie czytania – większość z nas jest przecież wzrokowcami i łatwiej nam skoncentrować się na treści, kiedy widzimy tekst. Na pewno szczególnym czasem jest moment przyjmowania Komunii, kiedy warto też przyjąć Komunię Duchową – tak jak mówiliśmy wcześniej, to jest faktyczna, prawdziwa Komunia Święta, choć przyjęta w inny sposób niż ten, do której jesteśmy przez lata przyzwyczajeni.
A co z resztą dnia, z czasem poza sprawowaniem obrzędów liturgicznych?
Tutaj możliwości jest cała masa. Pod względem modlitewnym mamy ogromne bogactwo – to nie tylko Droga Krzyżowa czy Gorzkie Żale, które można odprawić w domu, ale przede wszystkim Liturgia Godzin, czyli brewiarz, którą można bez problemu znaleźć w Internecie, a jej teksty bardzo plastycznie pokazują jaką tajemnicę teraz przeżywamy. I co ciekawe, o ile oglądanie transmisji np. Mszy Świętej nie jest faktycznym uczestnictwem w liturgii, o tyle modlitwa brewiarzowa, nawet odmawiana indywidualnie już tak.
Innym sposobem pomocnym w wejściu w tajemnice Triduum są dostępne w sieci rozpiski, co w danym czasie działo się z Panem Jezusem. Możemy sobie je wydrukować, i nawet w tych zwykłych obowiązkach dnia od czasu do czasu zerknąć, uświadomić gdzie w tej chwili był Pan Jezus.
Tego rodzaju pomocy można znaleźć wiele, wystarczy poszukać. Ale chyba to, co najistotniejsze to próba przełożenia tajemnicy danego dnia na swoje życie. Np. w Wielki Czwartek odkrywamy tajemnicę ustanowienia Eucharystii i służby drugiemu człowiekowi. Można znaleźć czas rodzinny na przypomnienie sobie swojej Pierwszej Komunii, choćby poprzez odkurzenie pamiątki tego wydarzenia. W czasie Liturgii Wieczerzy Pańskiej mamy też obrzęd obmycia nóg, w którym Pan Jezus daje nam przykład jak służyć drugiemu. Nie poprzestawajmy na obejrzeniu samego obrzędu, ale rozejrzyjmy się wokół komu możemy realnie pomóc. Zamiast np. irytować się, że ktoś jeszcze myje w Wielki Czwartek okna, można pomóc mu to zrobić. Tu nie chodzi o wspomnienie służby, tylko o to, żeby ten liturgiczny symbol wcielić w życie.

W Wielki Piątek możemy wprowadzić więcej ciszy. U mnie w domu rodzinnym w tym dniu był wyłączony telewizor, który w inne dni był na chodzie. To był jedyny taki dzień w roku. To był bardzo mocno odczuwalny znak wyjątkowości tego dnia, właśnie poprzez bijącą po uszach ciszę, która podkreślała, że tego dnia umiera Ktoś dla nas bliski – Pan Jezus. Warto wyłączyć tego dnia zbędne bodźce, podjąć jakiś post, który realnie pozwoli odczuć nam brak czegoś. Możemy tego dnia też mocniej wejść w tajemnicę osamotnienia Pana Jezusa i zastanowić się kto w naszym otoczeniu jest samotny, zadzwonić do niego, porozmawiać, pozwolić odczuć, że nie jest sam. I zresztą nie poprzestać w tym wyłącznie na tym jednym dniu. W ten sposób realnie towarzyszymy osamotnionemu Panu Jezusowi, a nie tylko wspominamy Jego samotność.
Kolejna możliwość – jałmużna. Często w Wielki Piątek w czasie liturgii zbierana jest jałmużna na Boży Grób i na potrzeby chrześcijan w Ziemi Świętej. Skoro nie uczestniczymy w liturgii na żywo to możemy zrealizować to w inny sposób i zastanowić się rodzinnie komu możemy w jakimś wymiarze materialnym pomóc – jest przecież mnóstwo osób, które są potrzebujące, np. zbierają środki na kosztowne leczenie czy rehabilitację. Być może mamy możliwość pomagać im w jakimś zakresie w sposób systematyczny? Warto szukać takich pomysłów, które nie ograniczą nas jedynie do wspomnienia wydarzeń Wielkiego Tygodnia, ale zaktualizują je w naszym życiu. Takimi sposobami możemy sprawić, że tajemnice obecne w liturgii Triduum Paschalnego dosłownie przenikną naszą codzienność. Boże światło wejdzie w nasze życie.  
Dziękuję za rozmowę.
Ks. Karol Lubowiecki - prezbiter archidiecezji katowickiej; od 2020 r. duszpasterz i moderator grup apostolskich w Domu Formacyjnym Ruchu Światło-Życie w Wiśle-Jaworniku.
1
OCEŃ TEN ARTYKUŁ
1 2 3 4 5",WOJCIECH TEISTER,DODANE 31.03.2021 23:49,,,https://www.gosc.pl/doc/6795880.Triduum-w-domu-czyli-liturgia-ktora-przenika-wszystko
,"Nie ulega wątpliwości, że tegoroczny Wielki Tydzień będzie zupełnie inny niż dotychczasowe. Ale tajemnice przeżywane w liturgii Triduum Paschalnego są niezmienne. W sytuacji liturgicznego trzęsienia ziemi warto poukładać na nowo własną pobożność.
Gość Niedzielny 14/2020
GOŚĆ NIEDZIELNY
  PAMIĘTAJ To wydanie w druku można nabyć tylko w kioskach. Dostępne jest także w formie eWydania i w formacie PDF. Więcej
  W ""Gościu"" także:
Opowieść o zwycięstwie [Marcin Jakimowicz]
„Nie mógł być w Koloseum. W kaplicy przytulał krzyż do policzka. Zastygł w tej adoracji” - tak Marcin Jakimowicz wspomina ostatnią Drogę Krzyżową Jana Pawła II, którą świat zapamiętał na długo. Skąd wzięła się celebracja Męki Jezusa w potężnym amfiteatrze Flawiuszów? Każdego roku następca św. Piotra adoruje tu w Wielki Piątek Jezusa, dziękując za Jego zbawczą mękę. Po raz pierwszy drogą krzyżową przeszedł w 1750 r. papież Benedykt XIV. Odtąd organizowano ją corocznie.
  Trzęsienie świata [Jacek Dziedzina]
Nie ma takiego obszaru rzeczywistości, który nie zostałby dotknięty skutkami pandemii. Czy to oznacza, że świat, który znaliśmy, już nie istnieje? Kościół i wiara. Gospodarka i pieniądz. Polityka i układ sił w świecie. To trzy wybrane obszary, które wydają się najbardziej podatne na wstrząsy wywołane zawieszeniem aktywności ludzi na całym świecie.
  Testy niezgody [Tomasz Rożek]
„Wojowanie statystyką jest wyjątkowo wygodne. I wyjątkowo nie fair. Bo opierając się na tych samych danych, można uzasadnić tezę, że Polska robi najmniej testów na obecność koronawirusa w Europie oraz że robi ich znacznie więcej niż inni”. Jak to możliwe - zastanawia się Tomasz Rożek.
1",,DODANE 01.04.2020 23:45,,,https://www.gosc.pl/doc/6239045.W-najnowszym-GN-Wielki-Tydzien-inny-niz-wszystkie
"Triduum w domu, czyli liturgia, która przenika wszystko","Z ks. Karolem Lubowieckim o tym, co możemy zrobić, aby przeżywając Triduum w domu przejść z Panem Jezusem drogę od Wieczernika do Pustego Grobu rozmawia Wojciech Teister.
  Wojciech Teister: Przed nami trzecie z rzędu ważne święta, a drugie z kolei Triduum Paschalne, które większość z nas przeżyje w domu, bez możliwości uczestnictwa w liturgii w Kościele. Ze względu na epidemię tracimy możliwość uczestniczenia w najważniejszej dla katolików liturgii w ciągu roku. Czy taki sposób przeżycia Triduum musi oznaczać, że święta w jakiś sposób tracą na wartości?
Ks. Karol Lubowiecki: Myślę, że nie tyle tracą na wartości, co pojawia się szansa odkryć inną stronę świąt. To jest okazja mocniej doświadczyć tego, jak te święta „wcinają” się w nasze życie. Tutaj na pewno z pomocą może przyjść charyzmat Ruchu Światło-Życie, który mówi o tym, że Boże światło przemienia nasze życie, naszą codzienność. Chociaż ograniczenia, z którymi mamy do czynienia to dla wszystkich trudne doświadczenie, od którego nie uciekniemy, to poprzez przeżywanie w tych warunkach możemy podjąć wysiłek znalezienia treści Triduum nie tylko na liturgii, w czasie spędzonym w kościele, ale w każdym momencie dnia. Bo to nie jest tak, że uczestniczymy w uroczystościach Triduum i wracamy do domu, do życia. Pan Bóg chce przenikać całe nasze życie, Jego obecność nie jest tylko od dzwonka rozpoczynającego liturgię do jej zakończenia, ale cały czas, w każdym miejscu. Liturgia i codzienne życie są tak naprawdę nierozerwalnie sklejone i ten trudny czas ograniczeń może nam pozwolić mocniej tego doświadczyć i uświadomić sobie tę rzeczywistość.
A, że jest to trudne i nie takie jak byśmy chcieli? Potraktujmy to jako szansę, żeby bardziej zjednoczyć się z Jezusem, który w tym czasie modli się w Ogrójcu „Ojcze, zabierz ten kielich ode Mnie!”, ale ostatecznie mówi, „Lecz nie to, co Ja chcę, ale to, co Ty niech się stanie!”. Naturalne jest, że chcemy, żeby już było normalnie, żeby życie płynęło tak, jak byliśmy do tego przyzwyczajeni, ale czy potrafimy ostatecznie przyjąć rzeczywistość, przed jaką Pan Bóg nas stawia? Przyjąć Jego wolę wyrażoną przez głos Kościoła, jego zalecenia czy wytyczne. I tak musimy się z tym zmierzyć, więc spróbujmy poszukać w tej rzeczywistości obecności Pana Boga i tego jak w tej sytuacji możemy być bliżej Pana Jezusa przechodzącego swoją Paschę. Wtedy ten czas może, pomimo wszystkich braków, których doświadczamy, przynieść zaskakujące owoce.
Czy w takiej sytuacji, pomimo tego, że korzystanie z transmisji online czy telewizyjnej to w sensie dosłownym nie jest uczestnictwem w liturgii, dom rodzinny może stać się w jakimś sensie pełnoprawnym, domowym kościołem? W podobny sposób, jak u Żydów, gdzie kluczowa część świętowania Paschy ma tak naprawdę miejsce w domu, przy rodzinnym stole?
Warto postawić sobie za cel, żeby tak się stało, żeby pomimo tego, że wielu z nas na uroczystości Triduum nie pójdzie do kościoła, to nie będziemy zupełnie pozbawieni tych treści czy tego, co tam duchowo się dzieje. Spróbujmy przeżywać to w ramach tzw. liturgii domowej. Skoro świętujemy zbawcze wydarzenia, które przemieniają życie to w życiu, które na co dzień przeżywamy one też mają swoje miejsce i ta codzienność, zwykłość, jest też przestrzenią, w której możemy ich doświadczyć – Jezusowego Wieczernika, Jezusowej męki, śmierci i Jego zmartwychwstania.
  Choć większość z nas nie będzie miała możliwości uczestniczyć w liturgii Triduum Paschalnego w kościołach, nie oznacza to, że tajemnice męki, śmierci i zmartwychwstania Pana Jezusa nie przenikną tego czasu.
ROMAN KOSZOWSKI /FOTO GOŚĆ
Czas takiego przymusowego ograniczenia dostępu do zwykłego uczestnictwa w liturgii jest też wezwaniem od odkrywania innych form obecności Jezusa w naszym życiu – np. poprzez Komunię Duchową, która przecież nie jest jakimś gorszym, słabszym zastępnikiem Komunii przyjmowanej pod postacią chleba ani Komunią drugiej kategorii, ale jedną z pełnoprawnych form przyjęcia Sakramentu Eucharystii ze wszystkimi tego skutkami. I to nie jest żadna nowinka obecnych czasów pandemii, ale sprawa umocowana głęboko w Tradycji Kościoła, bo mówią o tym jednoznacznie już dokumenty soboru trydenckiego sprzed prawie 500 lat, a sama praktyka jest znacznie starsza, tyle, że w naszych realiach, gdzie codziennie mieliśmy możliwość przystępowania do Komunii pod postacią hostii, Komunia Duchowa była od dawna traktowana raczej jako teologiczna ciekawostka. Ale w wielu miejscach na świecie taki sposób przyjmowania Ciała Pańskiego jest codziennością. Bardzo mocno w tym kontekście zabrzmiały dla mnie przed rokiem, gdy zamykano kościoły, słowa Jezusa, który rozmawia z Samarytanką, że „nadchodzi jednak godzina, owszem już jest, kiedy to prawdziwi czciciele będą oddawać cześć Ojcu w Duchu i prawdzie”. Uwiadomiłem sobie, że zawsze rozumiałem te słowa jako „w Duchu i prawdzie”, ale w kościele, bo jak inaczej? A tu nagle okazało się, że sytuacja, a jakiej się znaleźliśmy, stała się na dłuższy czas dla wielu z nas, sytuacją codzienną, ale ten Duch, który prowadzi do Prawdy jest dla każdego z nas cały czas dostępny, nie zostaliśmy go pozbawieni poprzez limity i ograniczenia uczestnictwa w nabożeństwach. Ten Duch jest przecież obecny w naszych rodzinach, w naszych domach, bo otrzymaliśmy go na chrzcie na stałe, nie tylko na czas przebywania w kościele.
Przeżywając Triduum w domu mamy tak naprawdę takie dwie przestrzenie, w których możemy odnieść się do tego czasu: czas łączności z liturgią sprawowaną w kościołach i ten pozornie zwykły czas, normalnych obowiązków. W liturgii tak naprawdę nie ma tego podziału: rozpoczęta Mszą Świętą Wieczerzy Pańskiej w Wielki Czwartek, trwa nieprzerwanie do Niedzieli Zmartwychwstania, jest jedną ciągłością. Co możemy zrobić, żeby mocniej tego doświadczyć w takiej sytuacji jaką mamy?
Pierwszym elementem jest świadomość tego, że korzystając z transmisji video z liturgii tak naprawdę idę się pomodlić, a nie tylko obejrzeć liturgię. Czyli chcę w ten sposób przeżyć spotkanie z Bogiem, a nie tylko obejrzeć relację ze spotkania innych. Transmisja zdalna nie jest w sensie dosłownym uczestnictwem w liturgii, ale ma być narzędziem pomagającym nam przeżyć swoje doświadczenie duchowe w zachowaniu pewnej łączności ze wspólnotą. Korzystanie z niej ma sens o tyle, o ile chcę spotkać się z Bogiem, a nie tylko obejrzeć, jak spotykają się z Nim inni. Spotykam się z Panem Jezusem we wspólnocie rodzinnej, ale w duchowej łączności ze Wspólnotą Kościoła. Na pewno w przeżyciu tego czasu pomocne będą najprostsze rzeczy, choćby to, że potraktuję ten czas wyjątkowo – wcześniej się wyciszę, skupię, być może zachowam łączność w postawach liturgicznych lub odświętny strój. Ale też np. przygotuję sobie teksty liturgii słowa, przeczytam je wcześniej lub będę śledził tekst w czasie czytania – większość z nas jest przecież wzrokowcami i łatwiej nam skoncentrować się na treści, kiedy widzimy tekst. Na pewno szczególnym czasem jest moment przyjmowania Komunii, kiedy warto też przyjąć Komunię Duchową – tak jak mówiliśmy wcześniej, to jest faktyczna, prawdziwa Komunia Święta, choć przyjęta w inny sposób niż ten, do której jesteśmy przez lata przyzwyczajeni.
A co z resztą dnia, z czasem poza sprawowaniem obrzędów liturgicznych?
Tutaj możliwości jest cała masa. Pod względem modlitewnym mamy ogromne bogactwo – to nie tylko Droga Krzyżowa czy Gorzkie Żale, które można odprawić w domu, ale przede wszystkim Liturgia Godzin, czyli brewiarz, którą można bez problemu znaleźć w Internecie, a jej teksty bardzo plastycznie pokazują jaką tajemnicę teraz przeżywamy. I co ciekawe, o ile oglądanie transmisji np. Mszy Świętej nie jest faktycznym uczestnictwem w liturgii, o tyle modlitwa brewiarzowa, nawet odmawiana indywidualnie już tak.
Innym sposobem pomocnym w wejściu w tajemnice Triduum są dostępne w sieci rozpiski, co w danym czasie działo się z Panem Jezusem. Możemy sobie je wydrukować, i nawet w tych zwykłych obowiązkach dnia od czasu do czasu zerknąć, uświadomić gdzie w tej chwili był Pan Jezus.
Tego rodzaju pomocy można znaleźć wiele, wystarczy poszukać. Ale chyba to, co najistotniejsze to próba przełożenia tajemnicy danego dnia na swoje życie. Np. w Wielki Czwartek odkrywamy tajemnicę ustanowienia Eucharystii i służby drugiemu człowiekowi. Można znaleźć czas rodzinny na przypomnienie sobie swojej Pierwszej Komunii, choćby poprzez odkurzenie pamiątki tego wydarzenia. W czasie Liturgii Wieczerzy Pańskiej mamy też obrzęd obmycia nóg, w którym Pan Jezus daje nam przykład jak służyć drugiemu. Nie poprzestawajmy na obejrzeniu samego obrzędu, ale rozejrzyjmy się wokół komu możemy realnie pomóc. Zamiast np. irytować się, że ktoś jeszcze myje w Wielki Czwartek okna, można pomóc mu to zrobić. Tu nie chodzi o wspomnienie służby, tylko o to, żeby ten liturgiczny symbol wcielić w życie.

W Wielki Piątek możemy wprowadzić więcej ciszy. U mnie w domu rodzinnym w tym dniu był wyłączony telewizor, który w inne dni był na chodzie. To był jedyny taki dzień w roku. To był bardzo mocno odczuwalny znak wyjątkowości tego dnia, właśnie poprzez bijącą po uszach ciszę, która podkreślała, że tego dnia umiera Ktoś dla nas bliski – Pan Jezus. Warto wyłączyć tego dnia zbędne bodźce, podjąć jakiś post, który realnie pozwoli odczuć nam brak czegoś. Możemy tego dnia też mocniej wejść w tajemnicę osamotnienia Pana Jezusa i zastanowić się kto w naszym otoczeniu jest samotny, zadzwonić do niego, porozmawiać, pozwolić odczuć, że nie jest sam. I zresztą nie poprzestać w tym wyłącznie na tym jednym dniu. W ten sposób realnie towarzyszymy osamotnionemu Panu Jezusowi, a nie tylko wspominamy Jego samotność.
Kolejna możliwość – jałmużna. Często w Wielki Piątek w czasie liturgii zbierana jest jałmużna na Boży Grób i na potrzeby chrześcijan w Ziemi Świętej. Skoro nie uczestniczymy w liturgii na żywo to możemy zrealizować to w inny sposób i zastanowić się rodzinnie komu możemy w jakimś wymiarze materialnym pomóc – jest przecież mnóstwo osób, które są potrzebujące, np. zbierają środki na kosztowne leczenie czy rehabilitację. Być może mamy możliwość pomagać im w jakimś zakresie w sposób systematyczny? Warto szukać takich pomysłów, które nie ograniczą nas jedynie do wspomnienia wydarzeń Wielkiego Tygodnia, ale zaktualizują je w naszym życiu. Takimi sposobami możemy sprawić, że tajemnice obecne w liturgii Triduum Paschalnego dosłownie przenikną naszą codzienność. Boże światło wejdzie w nasze życie.  
Dziękuję za rozmowę.
Ks. Karol Lubowiecki - prezbiter archidiecezji katowickiej; od 2020 r. duszpasterz i moderator grup apostolskich w Domu Formacyjnym Ruchu Światło-Życie w Wiśle-Jaworniku.
1
OCEŃ TEN ARTYKUŁ
1 2 3 4 5",WOJCIECH TEISTER,DODANE 31.03.2021 23:49,,,https://www.gosc.pl/doc/6795880.Triduum-w-domu-czyli-liturgia-ktora-przenika-wszystko
Don Kichot contra maseczkowy potwór,"Któż nie zna Don Kichota? Na jego przygodach wychowały się przecież całe pokolenia. Błędny rycerz, podróżujący na swym koniu Rosynancie w towarzystwie nieodłącznego giermka Sancho Pansy, walczący z wyimaginowanymi wrogami, zagubiony gdzieś na pograniczu jawy, fantazji i snu. Postać krystalicznie uczciwa i dramatycznie błędna. Większość bawi, niektórych żenuje. Jedni podziwiają go za nieustępliwą walkę ze złem, inni współczują mu obsesji. Wielu go szanuje, a niejeden… naśladuje, choć może nieświadomie i pewnie nigdy nie przyznałby się do tego.
Don Kichot to egzemplarz nie do podrobienia. A jednak mam wrażenie, że gdyby współcześnie powstała polska wersja jego przygód, prawdopodobnie przebiłaby oryginał. Wystarczy tylko wyobrazić sobie, co by się stało, gdyby Don Kichot urodził się dziś w kraju nad Wisłą. Podejrzewam, że zbyt długo nie musiałby szukać swego wiatraka. Na sygnał wroga z pewnością ruszyłby dzielnie do boju. A wróg to kto? No cóż, to sprawa skomplikowana. Na początku wcielił się w diabelską pandemię – znak Bożego gniewu i kary dla grzesznej ludzkości. Jak się już ten gniew tak solidnie rozszalał, to na szczęście okazało się, że sprawa jest nieaktualna. Co prawda nie do końca wiadomo, kto to odkrył, ale informację potwierdził pan z YouTube’a. Chodzi więc o to, że pandemii nigdy nie było. A w zasadzie była, ale trochę na niby, bo przecież na Covida nikt nie umiera, tylko na choroby towarzyszące.

Więc jest sobie taka choroba, towarzyszy człowiekowi i przesiaduje mu w organizmie. I byłaby sobie dalej korzystała z tej jego gościnności, gdyby nie zjawił się Covid. Wówczas chorobie z nim niewygodnie, obraża się i zamienia człowieka żywego w martwego. Przez kogo to wszystko? Oczywiście przez chorobę – że taka nietolerancyjna. Covid tu niczemu nie winien. Pozostaje więc tylko do ustalenia, kto go wypuścił i tak złośliwie nim drażni choroby towarzyszące. Generalnie są dwie wersje. Pierwsza – że bogaty pan od komputerów. Powód jest bardzo prosty – żeby jak już będzie ta szczepionka, wszystkim nam wpuścić mikro-chipa do krwi i mieć nas pod kontrolą. Do tego są mu potrzebne stacje 5G, które teraz na potęgę budują w Polsce, bo chcą tymi chipami przez fale sterować i robić nam wodę z mózgu. Druga wersja jest taka, że to spisek rządów światowych, żeby wszystkim wolność odebrać. Nasz rząd też w tym macza palce – przez terror maseczkowy. Chcą wszystkim obywatelom usta zakneblować i pod kontrolą trzymać żelazną ręką władzy totalitarnej. A jak i po co? Tu również są różne wersje. Jedna głosi, że przez dwutlenek węgla. Wiadomo przecież, że jak człowiek w maseczce chodzi, wdycha to, co wydycha. Więc jak się już tak własnym dwutlenkiem podtruje, to mu się trudniej rozumuje. Można go wtedy łatwo podporządkować, na nowe podatki naciągnąć, zmanipulować i wystrychnąć na dudka.

Don Kichot mas więc swego wroga. Spojrzeniem pełnym wyższości ogarnąwszy spolegliwy, bierny i bezmyślnie pozasłaniany tłum, rusza na wojnę z maseczkowym potworem. W stolicy protestuje, w tramwajach agituje, a w supermarketach panie kasjerki prowokuje, żeby mu w twarz nakazały maseczkę założyć, to on im wtedy dzielnie obnaży nieznajomość prawa. Bohatersko zmieniając świadomość obywatelską – organicznie i u podstaw – prowadzi cierpliwą walkę o nową jakość egzystencji. Tylko szpitale – do niedawna jednoimienne – omija szerokim łukiem. Wszak wolontariat pod szyldem Covida to nie jego specjalność; on działa na innym polu ideowym.

Dlaczego nie dyskutuję z Don Kichotem? Może dlatego, że w skali rozmaitych życiowych dramatów, z którymi mam na co dzień do czynienia, spotykając wielu autentycznie cierpiących ludzi, problem zakładania maseczki jest u mnie na tysięcznym miejscu po przecinku. Może nie mam poczucia – patrząc na lekarzy chirurgów połowę życia spędzających w maseczkach – że ich noszenie jest idiotycznym pomysłem, że dramatycznie uszkadza zdrowie i przyczynia się do egzystencjalnej tragedii. Nie dyskutuję również dlatego, że niewątpliwy dyskomfort zakładania maseczki nie budzi we mnie agresji, frustracji, potrzeby walki z „faszyzmem” decydentów i opresyjnym systemem neototalitarnym. Po prostu zakładam ją w sklepie i w kościele, a jak mi jest duszno i niewygodnie, ofiaruję to Panu Bogu za dusze czyśćcowe i zatwardziałych grzeszników; mam przy tym wrażenie, że On sprzyja temu bardziej, niż wykłócaniu się z właścicielką warzywniaka lub udowadnianiu strażnikom miejskim, kierowcy autobusu czy też pasażerom w pociągu, jak bardzo błądzą w ciemnej otchłani niewiedzy. Wreszcie, nie dyskutuję z Don Kichotem, gdyż umysłowe siły i zdolność krytycznego myślenia angażuję zwykle na innym polu – niekoniecznie tropiąc ogólnoświatowy pandemiczny lub inny jeszcze spisek. W tej kwestii wyznaję bowiem zasadę: Jeśli przylgnąłeś do Boga, „w nocy nie ulękniesz się strachu, ani za dnia – lecącej strzały, ani zarazy, co idzie w mroku, ni moru, co niszczy w południe” (Ps 91, 5-6). Staram się więc żyć z Bogiem – rozsądnie, sprawiedliwie i radośnie. A Don Kichotom pozostawiam szukanie kolejnych wiatraków.   
  1
OCEŃ TEN ARTYKUŁ
1 2 3 4 5",ALEKSANDER BAŃKA,DODANE 28.09.2020 19:40,,"TAGI:
aleksander bańka covid wiara",https://www.gosc.pl/doc/6546575.Don-Kichot-contra-maseczkowy-potwor
Ozdrowienie choroby,"Myśl wyrachowana: Jeśli wszystko uczynimy sprawą definicji, nie zdefiniujemy nawet tego, czym jest definicja.
Miała być pandemia, a było gigantyczne oszustwo. Gdy już ciężkie pieniądze poszły w szczepionki, czyli w błoto, Światowa Organizacja Zdrowia (WHO) przyznała, że „przesadziła” z informacjami o zagrożeniu świńską grypą. Jak widać, WHO może być przydatna dla różnych lobby do robienia bardzo dużych i bardzo lewych interesów. Widać też, że orzeczenia tej organizacji nie muszą być tak nieomylne, jak to się twierdzi. A twierdzi się tak zwłaszcza w kwestii homoseksualizmu. 20 lat temu WHO skreśliła tę skłonność z listy chorób, co otworzyło drogę do niszczenia fundamentów zdrowego społeczeństwa. Co ciekawe, do orzeczenia tego doszło nie na podstawie nowej wiedzy o homoseksualizmie, bo ta się nie zmieniła, lecz na drodze referendum.

I to referendum przeprowadzonym z pominięciem osób o odmiennych poglądach niż zamówione. Tak więc z dnia na dzień, bez żadnych nowych wyników badań naukowych i bez przedstawienia racjonalnych argumentów, świat dowiedział się, że homoseksualizm to norma. Nastąpiło przedziwne zjawisko: stan wiedzy o homoseksualizmie nie zmienił się ani o jotę, a definicja homoseksualizmu zmieniła się całkowicie. To był przewrót kopernikański, tyle że na opak. Nawet nie w tym sensie, że Kopernik okazała się kobietą, lecz w takim znaczeniu, że Kopernik może sobie teraz płeć wybrać. Bo – jak uczy się na studiach „genderowych” – nie jest się kobietą i mężczyzną. Jest się „homo” lub „hetero”. Albo „bi”. Albo „trans”, albo jeszcze kimś, kim tam być się komu zachce. Bo teraz to stanowi o tożsamości. Tym się JEST, a męskość lub kobiecość jedynie się MA. Jak przypadłość, niemal jak chorobę.

To jest ten haczyk, za który ciągnie lobby homoseksualne, próbując wywrócić świat na lewą stronę. Gdyby homoseksualizm uznawano, zgodnie ze stanem faktycznym, za chorobę, nikt nie mówiłby „orientacja seksualna”, bo orientacja jest jedna – naturalne skłonności, wynikające choćby z różnic w budowie ciała kobiety i mężczyzny. Gdyby nie tamto orzeczenie WHO, nie miałoby sensu używanie słowa „heteroseksualizm”. Wszyscy jesteśmy heteroseksualistami i tylko niektórzy z nas MAJĄ homoseksualizm, tak jak ma się każdy inny defekt. „Nie mam nic przeciw homoseksualistom” – zarzekają się ludzie przed kamerą, w obawie przed uznaniem za homofoba. Ale to trochę tak, jakbym w obawie przed nazwaniem cukrzycofobem powiedział, że nie mam nic przeciw cukrzykom. To jasne, że nic przeciw nim nie mam. Nie można winić chorego, że jest chory. Przeciwnie – należy mu pomóc. Jeśli jednak chorzy – na przykład na raka – uzyskaliby od WHO zaświadczenie, że nowotwór to odmiana zdrowia i zorganizowaliby Paradę Dumy Rakowej, tylko głupiec by im przyklasnął. A jednak podobna parada właśnie trwa w Warszawie. Nie rakowców i nie cukrzyków – ci ludzie wiedzą, że są chorzy i dlatego podejmują środki zaradcze. Europride 2010 to demonstracja chorych, którzy chcą pozbyć się problemu przez zmianę definicji zdrowia. W takim razie pójdźmy dalej – niech WHO uzna, że nieboszczyk to żywy inaczej, i mamy z głowy śmiertelność.
1 2
OCEŃ TEN ARTYKUŁ
1 2 3 4 5",FRANCISZEK KUCHARCZAK,DODANE 15.07.2010 06:26,GN 28/2010,,https://www.gosc.pl/doc/796008.Ozdrowienie-choroby
,"Kiedy piszę te słowa, trwa kwarantanna. Siedzimy pozamykani w naszych domach z obawy przed koronawirusem.
1.Nawet nasze kościoły opustoszały. Druga niedziela wielkanocna to Niedziela Miłosierdzia, Bożego miłosierdzia! Pierwszym darem Zmartwychwstałego jest pokój. Boże miłosierdzie pokonuje zamknięte drzwi. Pan odnajduje nas tam, gdzie jesteśmy pozamykani w czterech ścianach naszych lęków. W jakim stanie zobaczy nas Jezus? Obawiam się, że w nie najlepszym. Tym bardziej potrzebujemy takiego spotkania i pokoju, którego sami nie wytwarzamy. To pokój, który jest Jego darem, jest owocem Paschy, pojednania ziemi z niebem.
2. „Uradowali się zatem uczniowie, ujrzawszy Pana”. Rozumiemy ich radość. My jednak nie widzimy Zmartwychwstałego tak jak oni. Możemy Go zobaczyć tylko przez wiarę. W każdym z nas mieszka Tomasz, który chciałby widzieć. Może dlatego Jezus kazał św. Faustynie namalować obraz, który ma być „ilustracją” dzisiejszej Ewangelii. Jezus pokazuje swoje rany, z których promieniuje łaska przebaczenia. Jego dłoń jest wzniesiona tak samo jak dłoń kapłana, który udziela rozgrzeszenia. Wśród mnóstwa filmików krążących na YouTubie znalazłem i taki, który przedstawiał kapłana zachęcającego do oklejania drzwi domów w czasie pandemii wizerunkiem Jezusa Miłosiernego. Kapłan tłumaczył, że nie chodzi o magię, ale o wiarę w moc Jezusa, który obiecuje nam coś więcej niż obronę przed zarażeniem, obiecuje ratunek w chwili śmierci. W „Dzienniczku” znajdujemy takie słowa Jezusa: „Obiecuję, że dusza, która czcić będzie ten Obraz, nie zginie. Obiecuję także już tu na ziemi zwycięstwo nad nieprzyjaciółmi, a szczególnie w godzinie śmierci. Ja sam bronić będę ją jako Swej chwały”. Warto utkwić swój wzrok w Jezusie Miłosiernym.
3. „Którym odpuścicie grzechy, są im odpuszczone…”. Koronawirus zaatakował także spowiedź. Wielu z nas nie było u świątecznej spowiedzi. Korzystaliśmy z pozasakramentalnej drogi do pojednania z Bogiem poprzez akt żalu doskonałego. Kiedy ustanie epidemia, powróćmy koniecznie do spowiedzi. To wielki „kanał” Bożego Miłosierdzia, który nie może zostać porzucony. Raz jeszcze sięgnijmy do „Dzienniczka”. Jezus mówi: „Kiedy się zbliżasz do spowiedzi, wiedz o tym, że ja sam w konfesjonale czekam na ciebie, zasłaniam się tylko kapłanem, lecz sam działam w duszy. Tu nędza duszy spotyka się z Bogiem miłosierdzia. Powiedz duszom, że z tego źródła miłosierdzia dusze czerpią łaski jedynie naczyniem ufności. Jeżeli ufność ich będzie wielka, hojności mojej nie ma granic”.
4. „Pan mój i Bóg mój”. To wyznanie wiary św. Tomasza jest swego rodzaju podsumowaniem całej Ewangelii św. Jana, która zaczyna się od słynnego Prologu o Słowie, które stało się ciałem i zamieszkało między nami. „Oglądaliśmy Jego chwałę, chwałę, jaką Jednorodzony otrzymuje od Ojca” (J 1,14). Ta chwała zakryta na krzyżu, rozbłysła w zmartwychwstaniu. Tomasz chciał zobaczyć i wtedy uwierzył. My w Kościele wierzymy świadectwu tych, którzy widzieli. Powtórzmy dziś wyznanie wiary Tomasza. Słowo „mój” jest także istotne. 
play
stop
00:00 -06:55
1
OCEŃ TEN ARTYKUŁ
1 2 3 4 5",,DODANE 19.04.2020 11:11,GN 15/2020,,https://www.gosc.pl/doc/6248277.Jestes-moj
,"Misjonarze przez wieki rozkrzewiali wiarę i cywilizację. Dziś „inwestycja” Europy się zwraca: na Zachodzie coraz bardziej potrzebujemy księży z krajów misyjnych.
Niektórzy idą do kościoła kilka, a nawet kilkanaście kilometrów. O czwartej nad ranem wychodzą ze swoich domów. Muszą zdążyć na Mszę poranną, bo około południa duszpasterze wyjeżdżają do innych kościołów, odległych nieraz o kilkadziesiąt kilometrów. Ławki wypełnione do ostatniego miejsca, uczestnicy liturgii rozśpiewani i roztańczeni, nikt nie narzeka, że mimo upału liturgia trwa dwie godziny i dłużej.

Buszmeni z anteną satelitarną
Wchodzimy do jednej z zambijskich świątyń. Ministranci ubrani są tak samo jak podczas naszych ceremonii. Przed rozpoczęciem nabożeństwa ustawia się procesja, by wejść do kościoła od frontu. Na drzwiach w nawie głównej widać plakat ze znakiem zabraniającym używania telefonów komórkowych. – Takie problemy są już wszędzie – śmieje się o. Augustyn. Mówi trochę po polsku, bo jako franciszkanin miał wiele okazji do spotkań z naszymi rodakami. – Ludzie są u nas biedni – tłumaczy. – Ale chętnie wydają pieniądze na gadżety. Wyjeżdżając z miasta, widzimy to na każdym kroku. Niektóre osady nie przypominają nawet najuboższych wiosek z naszego terenu. Domy ulepione są z gliny i słomy, ale przed wieloma ustawiona jest antena satelitarna. Nawet w buszu niektórzy korzystają z cywilizacji. Nie ma wprawdzie elektryczności, ale chińskie solary pozwalają bogatszym na oglądanie telewizji i słuchanie radia. – Zambijczycy do wielu rzeczy nie musieli dochodzić sami – tłumaczy ks. Waldemar Potrapeluk, pochodzący z Polski misjonarz. To dzięki globalizacji mają pod ręką to, do czego my dochodziliśmy stopniowo. Telefony komórkowe przed laty ważyły u nas prawie kilogram, a tu trafiły od razu najnowocześniejsze modele. Niestety, nie wszystko, co nowoczesne, daje się łatwo przeszczepić na afrykański kontynent. Pandemia AIDS doprowadziła do śmierci niemal całej populacji w średnim wieku. W dalszym ciągu brakuje kanalizacji, prądu, bieżącej czystej wody, a przede wszystkim myślenia, dzięki któremu uczciwość bardziej się opłaca od nieuczciwości.

Znaki nadziei
Kondycji zambijskiego społeczeństwa nie należy jednak mylić z kondycją tamtejszego Kościoła. Katolicy są coraz lepiej zorganizowani i wywierają coraz większy wpływ na życie społeczne kraju. W coraz większym też stopniu liczymy na tamten Kościół, który jest szkołą przeżywania wiary z entuzjazmem, a przede wszystkim kuźnią powołań kapłańskich. Dla abp. Telesfora Mpundu powołania są znakiem nadziei. – Już Paweł VI przekonywał, że Kościoły powinny być misjonarzami dla samych siebie – mówi. – Wielokrotnie przypominał o tym także Jan Paweł II. Kiedy dzielimy się wiarą, ona się pomnaża. Lecz jeśli zasklepimy się w sobie, ta sama wiara może umrzeć, nawet jeśli jest ciągle żywa i silna. Dlatego wielkim wezwaniem dla Kościoła jest nie tylko Afryka. Spotkałem już naszych księży w Niemczech i innych krajach europejskich. Być może już teraz w jakimś stopniu musimy podjąć odpowiedzialność za kondycję wiary w Europie Zachodniej. Najbardziej pomocne mogą tu być właśnie powołania, o które u nas jestem spokojny. Optymizm arcybiskupa potwierdzają statystyki. W samej tylko Lusace pracuje ponad 200 duchownych. Wśród nich są zarówno osoby zakonne, jak i księża diecezjalni. 155 z nich to misjonarze pochodzący z różnych krajów, a reszta – powołania miejscowe. W dalszym ciągu jest przewaga misjonarzy nad Afrykanami, ale sytuacja ta dynamicznie się zmienia. Inaczej jest na przykład w diecezji, gdzie pracuje ks. Wacław Stencel. – Biskup często powtarza misjonarzom, że diecezja mogłaby sobie poradzić bez ich pracy – opowiada. – Ale jesteśmy mu potrzebni, bo przez różnorodność wnosimy jakieś bogactwo. Chodzi o sposób sprawowania liturgii, o nabożeństwa i pobożność ludową. Kościół w Zambii jest młody, więc pomoc misjonarzy pod tym względem jest nieoceniona.
Na razie nie ma dokładnych statystyk dotyczących całego kraju. Wszędzie jednak można mówić o wyraźnym wzroście powołań. Obecnie w seminarium jest 70 kleryków. 15 uczestniczy w formacji początkowej, a 55 studiuje filozofię i teologię. Przygotowują się do pracy w diecezji Lusaka. W całej Zambii 120 studiuje filozofię, a 140 teologię. Liczba 260 seminarzystów z naszego punktu widzenia nie wygląda może imponująco, ale są to przyszli księża diecezjalni. Trzeba więc doliczyć jeszcze zakony i misjonarzy, a katolików w Zambii jest tylko 3,5 miliona, więc choć ciągle są jakieś braki, nie można tam mówić o kryzysie powołań. Obecnie w Zambii pracuje 450 misjonarzy i 250 księży diecezjalnych. Skąd bierze się dynamizm Kościoła afrykańskiego? Abp Mpundu wskazuje na naturalną religijność tamtejszych ludzi. – W społeczeństwach żyjących blisko natury religijność zawsze była bardzo wysoka – tłumaczy. – Zresztą podobnie było w Europie, jednak wiele się zmieniło pod wpływem oświecenia. Zmiany wywołane postępem technologicznym zawsze niosą ze sobą pewne zagrożenia. To, co dokonało się w Europie na skutek ewolucji, wielorakich odkryć i żmudnej pracy, u nas niejednokrotnie następuje niemal z dnia na dzień. Ale czy ludzie nadążyli za tymi zmianami?
1 2
Misje w Zambii
Misjonarze przez wieki rozkrzewiali wiarę i cywilizację. Dziś „inwestycja” Europy się zwraca: na Zachodzie coraz bardziej potrzebujemy księży z krajów misyjnych. fot. Jakub Szymczuk  
OCEŃ TEN ARTYKUŁ
1 2 3 4 5",KS. MAREK ŁUCZAK,DODANE 15.10.2008 19:44,GN 42/2008,,https://www.gosc.pl/doc/767137.Afryka-podnosi-glowe
Bądźmy razem!,"Pan Bóg nie stworzył smutku. Smutek pojawił się, kiedy człowiek postanowił zrealizować własny, niezgodny z Bożym, plan na swoje życie. Od tamtego czasu smutek wchodzi w nasze życie niezależnie od nas.
Ale to, czy mu ulegniemy, od nas już zależy. Dużo było smutku w tych ostatnich dniach. Dramat zakażonych, umierających, osamotnionych, tracących pracę, niepewnych jutra to jedna strona medalu. Ból odizolowanych od owiec pasterzy, wiernych pozbawionych zwyczajowych sposobów uczestnictwa w życiu Kościoła, w tym sakramentów, zamknięte świątynie – to druga. Czasem trzeba doświadczyć braku oczywistych spraw w życiu, by je docenić – podsumowujemy tę sytuację. Smutno. Czy jednak nie jest to smutek niosący nadzieję, że docenimy, ba – że w ogóle dostrzeżemy coś, czego dotąd nie dostrzegaliśmy?
Pan Bóg jest radością. Tak to napisano w Piśmie Świętym. Czytelnik wie i rozumie, że znaczy to, iż Jego obecność w życiu człowieka jest przyczyną radości. Tylko ktoś, kto tego doświadczył, może naprawdę zrozumieć, czym jest Pascha. Czyli: po co Chrystus umarł i zmartwychwstał. Dodaję: i po co w dniu zmartwychwstania objawił się uczniom, ustalił zasadę, że uczniowie mogą odpuszczać grzechy, a dwa tysiące lat później został namalowany z dwoma promieniami i podpisem: „Jezu, ufam Tobie”. Historia Paschy to historia zaufania.
Lekarstwem na strach i przygnębienie, antidotum na smutek jest zaufanie Bogu. W Jego ręku są nasze losy. Cokolwiek by się stało, nie zapomnij o tym, drogi Czytelniku „Gościa Niedzielnego”. Naszą posługą, pracą, obowiązkiem, jako redakcji, jest z każdym kolejnym numerem tę właśnie prawdę głosić i przypominać. Czy czasy są trudne? Są, nawet bardzo. Czy wiemy, co będzie dalej? Bynajmniej. Wiele scenariuszy jest możliwych, łącznie z tymi, które wydają się wytworami chorych wyobrażeń. Ale czy w sytuacji zaskoczenia, jakim stała się pandemia ogólnoświatowa, zwłaszcza w czasach globalizacji, można reagować wyłącznie racjonalnie? Jakkolwiek by jednak było, pragniemy trwać jako redakcja w realizacji tego, co od stu prawie lat jest naszym zadaniem: przychodzić do ludzkich domów ze słowem krzepiącym. Ksiądz August Hlond 9 września 1923 roku w pierwszym numerze napisał tak: „Idź w swą drogę, »Gościu Niedzielny«. W imię Boże wstępuj w progi. Wnieś wszędzie światło, ciepło i pokój Chrystusowy”. Idziemy więc i wstępujemy w Twoje progi, drogi Czytelniku, kolejny raz ze światłem, ciepłem i Chrystusowym pokojem. A że z ludźmi tak już jest, że potrzebują siebie nawzajem, prosimy: i Ty nie zapominaj o „Gościu”, który w najbliższych miesiącach, trudnych i wymagających, potrzebował będzie Twojej pamięci i troski. Od dawna jej doświadczamy, za co dziękujemy. Bądźmy razem. Nie tylko w dniach smutków, lecz zawsze – zwłaszcza wtedy, gdy radość pokonuje ból i staje się paschalną radością. •
1
OCEŃ TEN ARTYKUŁ
1 2 3 4 5",KS. ADAM PAWLASZCZYK,DODANE 08.04.2020 00:00,GN 15/2020,,https://www.gosc.pl/doc/6248226.Badzmy-razem
Zagłodzić prowokatora,"Myśl wyrachowana: Trzeba życzyć Putinowi wszystkiego najlepszego. Tym bardziej, że on sobie tego nie życzy.
Jest taka grupa na Facebooku, która powstała w 2020 roku pod nazwą „Nie wierzymy w pandemię COVID-19”. W marcu bieżącego roku przemianowała się na… „Stop ukrainizacji Polski”.
Kiedyś pewnie dowiemy się, jak wiele gorących „przekonań społecznych” miało swoje źródła w Moskwie. Na pewno należą do nich te, które szkodzą nam na arenie międzynarodowej, skłócają nas jako naród za pomocą milionów wrzutek--fałszywek, budzą nieufność do legalnych władz i skłaniają do autodestrukcyjnych zachowań.
Do takich zachowań paradoksalnie należy także nienawiść do tak zwanych złych ludzi.
– Ten Putin to… Ja bym mu… Jak ja bym go… – cedzą przez zaciśnięte zęby tak zwani dobrzy ludzie. To samo o Rosjanach w ogóle. Dużo tego ostatnio słychać, choć powtarzać bez wykropkowania nie wypada.
Wiadomo, emocje. To zrozumiałe, zwłaszcza u tych, którzy bezpośrednio ucierpieli w wyniku wojny, ale zdrowiej będzie jak najszybciej opanować te odruchy. Kiedy przeciwnik prowokuje, najgłupszą rzeczą, jaką można zrobić, jest dać się sprowokować. Kiedy mój wróg ma co do mnie dalekosiężny plan, będę głupi, jeśli pozwolę mu go realizować.
My, chrześcijanie, musimy wiedzieć, że za wszelkim złem stoi diabeł. To on jest naczelnym prowokatorem i to on podsyca pragnienie zemsty. Nam się wydaje, że nienawidząc krzywdzicieli, sprzeciwiamy się złu. Ale nienawiść to narzędzie Złego. Nie ubędzie wojska Putinowi przez to, że życzymy mu i jego ludziom wszystkiego najgorszego. Tego samego życzy im diabeł. Nie zmniejszy się poparcie Rosjan dla agresji przez to, że chcielibyśmy ich widzieć w piekle. Jeszcze bardziej chce tego diabeł. Spełnienie jego planów nie jest planem Bożym. Sztuką jest zachować się odwrotnie, pod prąd wściekłości, i życzyć tym ludziom dobra. Co tam życzyć – modlić się o dobro dla nich. Ale spokojnie: dobro to nie jest realizacja ich zamiarów, lecz wyłącznie Bożych. Instrukcja brzmi jednoznacznie: „Miłujcie waszych nieprzyjaciół i módlcie się za tych, którzy was prześladują”.
Pan Jezus jest realistą, nie żąda rzeczy niemożliwych – a to jest żądanie. My nie możemy chcieć potępienia dla kogokolwiek, skoro Bóg chce zbawienia wszystkich. W innym wypadku jesteśmy po stronie Złego, czyli także przeciw sobie.
Pewnie, że chciałoby się widzieć pognębionego wroga, ale zasadniczy wróg to szatan. On będzie pognębiony, gdy mu się jego ofiary od ust odejmie. A prawdziwe jego ofiary to bardziej krzywdziciele niż skrzywdzeni.
Chrystus zmartwychwstał dla wszystkich, bo i umarł za wszystkich. Za Putina też. 
Krótko:
Postęp?
Feministki otwarły dla kobiet z Ukrainy infolinię „ginekologiczną”. Podobno najczęstsze są pytania o pigułkę „dzień po” i o dostępność aborcji. Jak informuje „Polityka”, dzwoniące tam Ukrainki są zdumione, że „w niby tak postępowym kraju jak Polska” nie robi się aborcji. Nie to co w Ukrainie, gdzie można sobie zażyczyć aborcję bez warunków do 12. tygodnia, w dodatku refundowaną i wykonaną w szpitalu. To prawda. Dziwne tylko, że ochrona życia w Polsce miałaby oznaczać naszą niepostępowość. Przecież aborcję zalegalizował jako pierwszy Związek Sowiecki i do dziś Rosja jest pod tym względem najbardziej „postępowa”. Ukraińcy dostali od sowieckich władców te „przywileje” w 1955 roku, a PRL rok później. Na Zachodzie jeszcze długo tego nie było. Tak więc, drogie panie, aborcyjny „postęp” ma korzenie w Moskwie. Polska zerwała z nim, a niedawno chwalebnie przypieczętowała ten proces orzeczeniem TK. Im dalej od aborcji, tym dalej od Rosji.
Poszukiwacz
Dziennikarz „Gazety Wyborczej” zapytał: „W końcu ile dotąd przeczytaliśmy komunikatów Kościoła o udostępnieniu niezliczonych, pustych sal katechetycznych, domów pielgrzyma, parafialnych plebanii?”. Ironizował, że Kościół wszystko zwalił na „barki Matki Boskiej”. Cóż, gdyby pan redaktor zamiast szukać komunikatów rozejrzał się dokoła, toby się zorientował, że Kościół zajmuje się uchodźcami, a nie chwaleniem się tym.•
1
OCEŃ TEN ARTYKUŁ
1 2 3 4 5",,DODANE 14.04.2022 00:00,GN 15/2022,,https://www.gosc.pl/doc/7469762.Zaglodzic-prowokatora
Kard. Nycz: Pusty talerz na wigilijnym stole to zaproszenie do wyjścia z miłością do drugiego człowieka,"Pusty talerz na wigilijnym stole to zaproszenie do wyjścia z miłością i zainteresowanie do drugiego człowieka, może naszego samotnego starszego sąsiada - powiedział PAP kard. Kazimierz Nycz.
Metropolita warszawski podkreślił, że pandemia i związane z nią ograniczenia są szansą na przełamanie dotychczasowych schematów i przyzwyczajeń, by wyjść z miłością, ze zrozumieniem i troską do drugiego człowieka.
Zwrócił uwagę, że w naszym otoczeniu jest wiele osób starszych, chorych, samotnych, a czasami przy tym bardzo biednych. ""Warto w ten wigilijny wieczór, kiedy z powodu wprowadzonych obostrzeń, nie będziemy mieli szansy spotkać się w większym gronie na wieczerzy z najbliższymi, dostrzec ludzi, którzy żyją obok nas, których codziennie może mijamy na ulicy, czy klatce chodowej, którzy mieszkają za ścianą. Może moglibyśmy taką osobę zaprosić do nas na Wigilię, przełamać się z nią opłatkiem - to często nie są gesty przerastające nasze możliwości, a tak wiele znaczą - zwłaszcza w ten wyjątkowy wieczór, kiedy samotność najbardziej człowiekowi doskwiera"" - powiedział kard. Nycz.
Zauważył, że w tym roku wiele starszych osób pozostanie samych w czasie świąt w swoich domach. ""Jeśli ich dzieci mieszkają daleko, albo za granicą, to nawet mając najlepsze chęci, nie będą mieli szansy na przyjazd. Inni może ze względu na stan zdrowia nie mogli zrobić zakupów, bo nie mogli wyjść do sklepu. Zatroszczmy się o nich. Zainteresujmy się nimi"" - zaapelował hierarcha.
""Można w ten wigilijny wieczór do takich osób zapukać, złożyć im świąteczne życzenia, chwilę porozmawiać, czy po prostu zatelefonować"" - dodał.
Przyznał, że wiele organizacji charytatywnych starających się iść z pomocą biednym i bezdomnym, w tym roku ma dużo mniejsze możliwości. ""Często będzie się to ograniczało tylko do dania prowiantu, jak w przypadku Wspólnoty Sant'Egidio"" - zauważył kardynał.
Podkreślił również znaczenie mszy św., która jak zaznaczył - ""jest szczytem"". ""W czasie eucharystii, jak wierzymy - na ołtarzu pod postacią chleba i wina jest obecny żywy Bóg - Jezus Chrystus, z którym każdy może się spotkać w komunii św."" - zaznaczył duchowny.
Przyznał, że z powodu pandemii część wiernych nie będzie mogła w tym roku wziąć udziału w liturgii bezpośrednio. ""Trzeba wówczas szukać środków pośrednich, jakimi są chociażby transmisje liturgii za pośrednictwem różnego rodzaju mediów, Internetu. Nie można jednak zapominać, że śledzenie tego za poprzez różnego rodzaju komunikatory nie jest tym samym, co fizyczny udział w mszy św. celebrowanej w świątyni"" - powiedział metropolita warszawski.
""Życzę, by tegoroczne święta Bożego Narodzenie pozwoliły nam głębiej zrozumieć czas pandemii, w którym żyjemy i wniosły w nasze życie nadzieję, której źródłem, jak wierzymy - jest Jezus Chrystus. Święta Bożego Narodzenia tam to tylko przypominają i zapraszając byśmy to na nowo odkryli. Tylko wtedy nasz konkretna miłość, o której mówimy i radość nie będą powierzchowne, ale będą zmieniać nas i otaczając nas świat"" - powiedział kard. Nycz.
1",,DODANE 23.12.2020 06:31,PAP,"TAGI:
boże narodzenie epidemia kościół kultura obyczaje pap zdrowie święto",https://www.gosc.pl/doc/6663740.Kard-Nycz-Pusty-talerz-na-wigilijnym-stole-to-zaproszenie-do
Między prawem a miłością,"Polska ma właśnie niepowtarzalną okazję, by stać się światowym liderem w procesie odwracania kierunku, który wydawał się już nie do odwrócenia.
Jakie znaczenie za kilka lat, dla kogoś, kto uniknął śmierci przez zasysanie próżniowe (czy inne profesjonalnie nazwane metody aborcji), będzie miał fakt, że udało mu się przeżyć być może na skutek czyjejś kalkulacji politycznej i cynizmu? Jakie znaczenie dla paru tysięcy chłopaków i dziewczyn z zespołem Downa będzie miał fakt, że chodzą po ulicy ""tylko dlatego"", że jakieś środowisko polityczne, chcąc zdjąć z siebie odpowiedzialność za ustawową zmianę prawa aborcyjnego, przerzuciło to na ""swój"" Trybunał Konstytucyjny, który ""specjalnie"" we wspomnienie św. Jana Pawła II ogłosił korzystny dla nich (tych ""Downów"") wyrok, uznający, że konstytucja daje im prawo życia? Czy uratowany pyta ratującego o intencje?
I
Od tygodnia zajmujemy się sprawami drugo- i trzeciorzędnymi w tym temacie. To prawda, że czas pandemii i niepewności dotyczącej dalszego funkcjonowania państwa, gospodarki i wszystkich obszarów życia jest wyjątkowo fatalny na wszelkie zmiany, które budzą kontrowersje. Ale nigdy nie ma i nie będzie „właściwego” czasu, bo wszelka zmiana w prawie aborcyjnym przesuwająca je w stronę większej ochrony życia zawsze i wszędzie wywołuje dokładnie taką samą furię świadomych liderów proaborcyjnych i mniej świadomych, najczęściej manipulowanych emocjonalnie, uczestników masowych protestów. Obserwując od lat batalie wokół tematu w różnych częściach świata, zawsze widzę dokładnie taki sam stopień agresji i nieludzkiej wręcz nienawiści do wszystkiego, co może kojarzyć się – słusznie lub nie – z ochroną nienarodzonych.
A nie ma zbyt wiele już takich miejsc – temat generalnie wydaje się „zagospodarowany” przez środowiska, które przekonały niemal cały świat, że aborcja jest jednym z praw człowieka (bo takie przecież określenia występują nawet w instytucjach międzynarodowych). Jedynym miejscem, gdzie ta walka może rozegrać się na nowo i przechylić na stronę obrońców życia, są Stany Zjednoczone, ale nawet tam droga do tego jeszcze daleka, bo sama zmiana składu Sądu Najwyższego (z obecną przewagą sędziów konserwatywnych) nie jest jeszcze gwarancją odwrócenia prawa aborcyjnego, które w USA jest jednym z najbardziej liberalnych na świecie (choć wolę mówić o prawie najbardziej restrykcyjnym – dla zabijanego dziecka).
II
Jakkolwiek nieprawdopodobnie to nie zabrzmi, Polska ma właśnie niepowtarzalną okazję  stać się światowym liderem w procesie odwracania kierunku, który wydaje się już nie do odwrócenia; liderem w odchodzeniu od oswojonej i uznanej już za oczywistość mentalności, pozwalającej myśleć o dzieciach z zespołem Downa i innymi chorobami genetycznymi, jako o „płodach”, które można zwyczajnie usunąć. 

I jeszcze jedna rzecz. Jak mantra powtarzana jest opinia, że moralności nie narzuca się prawem, że do moralności potrzebna jest miłość, a nie ustawy. Zgadza się. Tyle że nie o moralności tylko tu mowa, ale o podstawowym prawie człowieka, jakim jest prawo do życia. A ono nie jest zależne od tego, czy społeczeństwo „już dojrzało” do uznania tego prawa, czy też jeszcze trzeba je trochę uformować. Gdyby przyjąć tę logikę, należałoby zlikwidować praktycznie cały kodeks karny. Bo przecież nie można prawem narzucić ludziom, by nie kradli i nie zabijali się na ulicy, skoro być może jeszcze do tego nie dojrzali. Prawo również ma funkcję wychowawczą. To wcale nie oznacza, że kwestii tak delikatnej, jak kiełkujące dopiero życie, nie jest potrzebna formacja, wsparcie i również duchowa opieka, cierpliwe słuchanie i zrozumienie dla konkretnych życiowych dramatów. Przeciwnie – bez tego elementu samo prawo będzie tylko surowym paragrafem i bezdusznym zakazem. Ale brak tego prawa jest niesprawiedliwością wobec człowieka, który nie ma jeszcze możliwości zabrać głosu w swojej sprawie.
III
I ostatnia kwestia – to wszystko nie oznacza, że jesteśmy, zwłaszcza my, katolicy, zwolnieni z wychodzenia do tych, którzy stoją teraz na ulicach. Łatwo pisać to wszystko, co tu zostało powiedziane, zza biurka, łatwo wdać się w niekończące się spory i dyskusje w Internecie i w mediach. Ale jestem przekonany, że ostatecznie jako Kościół zostajemy z ogromnym zadaniem, od którego nie ma już teraz wymówki. Zadania, które zaniedbywaliśmy przez lata, przymykając oko na „pełzającą laicyzację” (określenie mojego profesora, ks. Janusza Mariańskiego, socjologa religii z KUL), zadowalając się „uspokajającymi” statystykami i przekonując siebie, że u nas nie jest jeszcze tak źle, jak na Zachodzie. Przez lata, również na łamach „Gościa”, staraliśmy się wskazywać na pułapki takiego myślenia i opierania na nim programów duszpasterskich. Wiele razy pisaliśmy o rozmijaniu się stylu przepowiadania z tym, czym żyje współczesna młodzież. Sam krytykowałem sposób dobierania kaznodziejów na eksponowane i transmitowane w mediach pielgrzymki, w których kluczem były „godność i tytuły” (najlepiej szef dykasterii, ważny gość z Rzymu, generalnie - persona), a nie autentyczny żar głoszenia żywego słowa. A takich kaznodziejów w Polsce nie brak, tyle że ci młodzi ludzie, którzy stoją teraz na ulicach, być może nie mieli okazji ich usłyszeć.
Pomińmy już w tym miejscu inne ciągle wałkowane (bo ciągle nierozwiązane) bolączki Kościoła w Polsce, jak upolitycznienie części duchownych czy brak reakcji na skandale seksualne i całą tą straszną nomenklaturę i język, który niczym nie jest w stanie przyciągnąć ludzi do Kościoła. To są wszystko rzeczy, które stojący dziś na ulicach mają za złe Kościołowi. I prawdą jest – jak mówi w dzisiejszym wywiadzie dla „Gazety Prawnej Codziennie” prof. Andrzej Rzepliński – że „źle się dzieje, gdy Kościół po raz kolejny chowa się do dziury. Biskup, który szanuje siebie i szanuje swój Kościół, powinien wyjść do tych ludzi”. Ale inną bolączką Kościoła, która również wychodzi przy tej okazji, jest stała gotowość pewnych środowisk katolickich do – słusznego skądinąd – oburzania się na upolitycznianie Kościoła i łatwość pisania listów otwartych w tej sprawie, przy równoczesnym milczeniu lub „niuansowaniu” samego zjawiska barbarzyńskiej agresji na ulicach. I tak jak rację ma prof. Rzepliński, który mówi o konieczności wyjścia do protestujących na rozmowę (choć lepiej byłoby do stołu i w mniejszych grupach, bez udziału kamer), tak rację ma również wtedy, gdy mówi – w tym samym wywiadzie – to, czego nie mają odwagi powiedzieć ci sami duchowni, którzy z ochotą podpisują się pod listem w sprawie upolityczniania Kościoła: „Jako obywatel patrzę na to z obrzydzeniem, jako katolik ze smutkiem (...). Jeśli ktoś chciałby wyrzucać biskupów z domu, by ich ukamienować, to sam pierwszy stanąłbym przed nim i niech najpierw ukamienują mnie (...). Nie ma mojej aprobaty dla wycia pod oknami Kaczyńskiego. Mogę się z nim nie zgadzać, potępiać jego politykę, ale gdyby życie pana Jarosława było zagrożone, to stanąłbym w jego obronie, bo taki mam charakter. Nie może być zgody na samosądy (...).”.
IV
I wreszcie kluczowa rzecz, o którą w gruncie rzeczy chodzi w tej sprawie, niezależnie od tego, jakie intencje przyświecały politykom, zrzucającym temat na TK i samym sędziom, przyjmującym orzeczenie w tak trudnym czasie. Prof. Rzepliński mówi: „Społeczeństwo pozbawione ludzi z zespołem Downa będzie uboższe (…). Następuje stopniowa likwidacja pewnej kategorii ludzi, choćby takich jak ta z zespołem Downa. (…) I zaczniemy fastrygować płód ludzki do naszych potrzeb"".
Powtórzę: mamy niepowtarzalną okazję stać się światowym liderem w odwracaniu chorej mentalności, która próbuje nadać człowiekowi prawo o decydowaniu o prawie do życia innym.
  1
OCEŃ TEN ARTYKUŁ
1 2 3 4 5",JACEK DZIEDZINA,DODANE 30.10.2020 17:25,,,https://www.gosc.pl/doc/6595284.Miedzy-prawem-a-miloscia
Kard. Nycz: Pusty talerz na wigilijnym stole to zaproszenie do wyjścia z miłością do drugiego człowieka,"Pusty talerz na wigilijnym stole to zaproszenie do wyjścia z miłością i zainteresowanie do drugiego człowieka, może naszego samotnego starszego sąsiada - powiedział PAP kard. Kazimierz Nycz.
Metropolita warszawski podkreślił, że pandemia i związane z nią ograniczenia są szansą na przełamanie dotychczasowych schematów i przyzwyczajeń, by wyjść z miłością, ze zrozumieniem i troską do drugiego człowieka.
Zwrócił uwagę, że w naszym otoczeniu jest wiele osób starszych, chorych, samotnych, a czasami przy tym bardzo biednych. ""Warto w ten wigilijny wieczór, kiedy z powodu wprowadzonych obostrzeń, nie będziemy mieli szansy spotkać się w większym gronie na wieczerzy z najbliższymi, dostrzec ludzi, którzy żyją obok nas, których codziennie może mijamy na ulicy, czy klatce chodowej, którzy mieszkają za ścianą. Może moglibyśmy taką osobę zaprosić do nas na Wigilię, przełamać się z nią opłatkiem - to często nie są gesty przerastające nasze możliwości, a tak wiele znaczą - zwłaszcza w ten wyjątkowy wieczór, kiedy samotność najbardziej człowiekowi doskwiera"" - powiedział kard. Nycz.
Zauważył, że w tym roku wiele starszych osób pozostanie samych w czasie świąt w swoich domach. ""Jeśli ich dzieci mieszkają daleko, albo za granicą, to nawet mając najlepsze chęci, nie będą mieli szansy na przyjazd. Inni może ze względu na stan zdrowia nie mogli zrobić zakupów, bo nie mogli wyjść do sklepu. Zatroszczmy się o nich. Zainteresujmy się nimi"" - zaapelował hierarcha.
""Można w ten wigilijny wieczór do takich osób zapukać, złożyć im świąteczne życzenia, chwilę porozmawiać, czy po prostu zatelefonować"" - dodał.
Przyznał, że wiele organizacji charytatywnych starających się iść z pomocą biednym i bezdomnym, w tym roku ma dużo mniejsze możliwości. ""Często będzie się to ograniczało tylko do dania prowiantu, jak w przypadku Wspólnoty Sant'Egidio"" - zauważył kardynał.
Podkreślił również znaczenie mszy św., która jak zaznaczył - ""jest szczytem"". ""W czasie eucharystii, jak wierzymy - na ołtarzu pod postacią chleba i wina jest obecny żywy Bóg - Jezus Chrystus, z którym każdy może się spotkać w komunii św."" - zaznaczył duchowny.
Przyznał, że z powodu pandemii część wiernych nie będzie mogła w tym roku wziąć udziału w liturgii bezpośrednio. ""Trzeba wówczas szukać środków pośrednich, jakimi są chociażby transmisje liturgii za pośrednictwem różnego rodzaju mediów, Internetu. Nie można jednak zapominać, że śledzenie tego za poprzez różnego rodzaju komunikatory nie jest tym samym, co fizyczny udział w mszy św. celebrowanej w świątyni"" - powiedział metropolita warszawski.
""Życzę, by tegoroczne święta Bożego Narodzenie pozwoliły nam głębiej zrozumieć czas pandemii, w którym żyjemy i wniosły w nasze życie nadzieję, której źródłem, jak wierzymy - jest Jezus Chrystus. Święta Bożego Narodzenia tam to tylko przypominają i zapraszając byśmy to na nowo odkryli. Tylko wtedy nasz konkretna miłość, o której mówimy i radość nie będą powierzchowne, ale będą zmieniać nas i otaczając nas świat"" - powiedział kard. Nycz.
1",,DODANE 23.12.2020 06:31,PAP,"TAGI:
boże narodzenie epidemia kościół kultura obyczaje pap zdrowie święto",https://www.gosc.pl/doc/6663740.Kard-Nycz-Pusty-talerz-na-wigilijnym-stole-to-zaproszenie-do
,"Instytuty zakonne, stowarzyszenia, instytuty świeckie, dziewice konsekrowane, pustelnicy - wszystkich łączy jedna konsekracja
W najnowszym ""Gościu Niedzielnym"" nr 5/2023
GOŚĆ NIEDZIELNY
Synod idzie naprzód [ks. Adam Pawlaszczyk]
Kolejne ważne wydarzenie w ramach trwającego od 2021 roku Synodu o synodalności, Europejskie Zgromadzenie Synodalne, odbywać się będzie od 5 do 12 lutego 2023 roku w Pradze. Ks. Adam Pawlaszczyk wskazuje, jakimi kwestiami będą zajmować się biskupi i omawia biblijny obraz, który przyświeca Synodowi. „Wydaje się, że odwołanie do tego biblijnego obrazu może nawiązywać do oczekiwań organizatorów synodu i papieża Franciszka. Zbawcze dzieło Chrystusa ma w Jego Kościele być impulsem do podjęcia misji, by i inni mogli się na nie otworzyć; warunkiem jednak jest otwarcie się na ‘obecność opartą na rozeznaniu’ (DKE 30) oraz na słuchanie: ‘Podkreśla się brak wspólnotowych procesów słuchania i rozeznawania oraz wzywa do większej formacji w tym zakresie’ (DKE 33) – stwierdzono w trzeciej części dokumentu. Czwarta stanowi rodzaj spojrzenia w przyszłość, zatytułowano ją: ‘Najbliższe kroki’” – pisze naczelny „Gościa Niedzielnego”.
Fantazja Ducha Świętego [Franciszek Kucharczak]
Dziś nie wszyscy oddani na wyłączność Bogu żyją w klasztorach. Oprócz zakonów istnieją jeszcze inne formy życia radami ewangelicznymi w Kościele. Wszystkich tych ludzi łączy konsekracja. Różnorodność form życia konsekrowanego opisuje Franciszek Kucharczak. „– Żadna z form życia konsekrowanego nie jest prywatna, ale jest formą życia w Kościele i dla Kościoła. Nie ma też konsekracji poza Kościołem – podkreśla mówi ks. Tomasz Rusiecki, przewodniczący Podkomisji Konferencji Episkopatu Polski ds. Indywidualnych Form Życia Konsekrowanego. Wskazuje, że każdego kandydata do życia konsekrowanego powinna cechować czysta intencja oddania siebie Bogu i Kościołowi. – Nie można życia konsekrowanego traktować jako sposobu rozwiązania swoich życiowych problemów. Chodzi o wspaniałomyślność oddania swojego życia po to, żeby Bóg mógł się nim posłużyć w tym środowisku, w którym jestem” – zaznacza cytowany przez Franciszka Kucharczaka duchowny.
Chrześcijaństwo według Benedykta XVI [Beata Zajączkowska]
Do włoskich księgarń trafił zbiór tekstów Benedykta XVI napisanych już po jego rezygnacji. Książka, zatytułowana „Czym jest chrześcijaństwo? Duchowy prawie-testament”, to świadectwo tego, jak ten wybitny teolog, który został papieżem, postrzegał Kościół i stojące przed nim wyzwania, a także własne powołanie.
Publikacji, o której stało się głośno z powodu zastrzeżenia emerytowanego papieża, który zaznaczył, że „teksty mogą zostać opublikowane dopiero po jego śmierci”, omawia Beata Zajączkowska. „Pośmiertne eseje to niełatwa lektura dla szukającego sensacji czytelnika, ale zrozumiała dla kogoś, kto śledził wcześniejsze teksty Josepha Ratzingera, zachwycając się głębią myśli i precyzją języka. Doszukać się w nich można nawiązania do jednej z jego najsłynniejszych książek, którą napisał ponad pół wieku temu – „Wprowadzenia do chrześcijaństwa”. Nowe dzieło zawiera ostatnie przemyślenia i studia teologa świadomego, że jest u kresu życia. Interesujące, że zgodnie z wolą emerytowanego papieża, który większość swoich tekstów tworzył w języku niemieckim, pierwsze wydanie książki ukazało się po włosku, i to ono będzie podstawą innych wersji językowych” – pisze korespondentka Radia Watykańskiego.
Sekrety długiego życia [ks. Rafał Bogacki]
W zakonie była 78 lat. Przeżyła pontyfikaty 10 papieży, dwie wojny światowe, trzy zmiany ustrojowe we Francji, pandemię covid. Była najstarszym żyjącym na świecie człowiekiem. 17 stycznia na Lazurowym Wybrzeżu zmarła siostra André Randon. O życiu niezwykłej zakonnicy opowiada ks. Rafał Bogacki. „– Siostra André była żywą pamięcią XX wieku, który mocno odbił się na historii jej rodziny – mówi dla „Gościa Niedzielnego” ksiądz Serge de Pas, kapelan domu św. Katarzyny Laboure w Tulonie. – Często wspominała trzech braci, którzy brali udział w I wojnie światowej i wszyscy wrócili z niej cali. To był bardzo ważny moment jej młodości, zaważył na jej przywiązaniu zarówno do ojczyzny, jak i do rodziny. Młoda, 14-letnia Lucile – bo tak brzmiało jej imię przed wstąpieniem do zakonu – z dumą wchodziła na podium w rodzinnym miasteczku Alès, by przywitać wracających do domu żołnierzy śpiewem Marsylianki – dodaje. Gdy kilka lat później znalazła się w Paryżu, zatrudniła się jako opiekunka dla dzieci i aż do 30. roku życia poświęcała się tej pracy. W tym czasie zaczęła też zbliżać się do Kościoła katolickiego. W młodości nie miała z nim wiele wspólnego, wychowała się w protestanckiej rodzinie, a jeden z jej dziadków był pastorem. Nikt w rodzinie jednak nie praktykował, a Lucile nie była nawet ochrzczona” – pisze ks. Bogacki.
Półtora procent szansy [Szymon Babuchowski]
Zamiast 1 procenta z podatku, będziemy mogli w tym roku przekazać wybranej organizacji pożytku publicznego 1,5 procenta. Szymon Babuchowski sprawdza, co ten mechanizm oznacza w praktyce dla jego beneficjentów. „Dlaczego coraz chętniej wspieramy organizacje pożytku publicznego? Bo sami często korzystamy z wyświadczanego przez nie dobra. Ich działalność jest bowiem z definicji społecznie użyteczna. Pomagają podopiecznym zmagającym się z ciężkimi chorobami, wspierają środowisko naturalne albo angażują się w projekty sportowe czy kulturalne – tak jak chociażby Fundacja Gość Niedzielny, która stawia sobie za cel kształtowanie kultury i sztuki chrześcijańskiej, m.in. przez wydawanie filmów czy płyt audio dołączanych do naszego pisma. Każda taka organizacja, by ubiegać się o środki przekazywane przez podatników, musi spełniać kilka warunków. Przede wszystkim jej status musi zostać potwierdzony przez sąd. Musi też ona działać non profit, co oznacza, że wszystkie środki finansowe przez nią pozyskiwane przeznaczane są wyłącznie na realizację celów statutowych” – pisze autor.
Niemiecki kod pamięci [Jacek Dziedzina]
O przyczynach zwlekania Berlina z pomocą wojskową dla Ukrainy w rozmowie z Jackiem Dziedziną mówi dr Łukasz Jasiński z Polskiego Instytutu Spraw Międzynarodowych. „W Niemczech ciągle bardzo silny jest nurt pacyfistyczny. To kwestia doświadczenia pokoleniowego, również pokolenia kanclerza Scholza. To ludzie, którzy przez dekady dorastali i żyli w RFN, wówczas państwie frontowym NATO, i żyli w cieniu obaw przed III wojną światową. To stworzyło pewne stałe odruchy, sposób reagowania, które utrwaliły się i zostały do dzisiaj. Poza tym w Niemczech społeczeństwu jednak brakuje i wiedzy, i empatii wobec Ukrainy jako państwa. Gdy wojna się zaczęła, można było odnieść wrażenie, że dla ludzi jest to niemal „wojna domowa” w obszarze postradzieckim i że to nie jest sprawa Niemców” – tłumaczy dr Jasiński.
Prigożyna niebezpieczne związki [Andrzej Grajewski]
Kariera Jewgienija Prigożyna dowodzi, jak głęboko we współczesnej Rosji nurty imperialne i nacjonalistyczne powiązane są z pseudoreligijną ideą obrony własnej, prawosławnej cywilizacji. O drodze Prigożyna na najwyższe szczyty władzy pisze Andrzej Grajewski.
1",,DODANE 02.02.2023 09:21,,,https://www.gosc.pl/doc/8070542.W-najnowszym-Gosciu-Niedzielnym-o-roznych-formach-zycia
,"Ks. Giulio Albanese – kombonianin, znawca Afryki, założyciel misyjnej agencji MISNA, towarzyszył Janowi Pawłowi II w czasie podróży do Afryki, teraz był członkiem volo papale, czyli ekipy dziennikarzy, którzy przylecieli z Benedyktem XVI.
Chrztem Afryki okrzyknęły kameruńskie media papieską pielgrzymkę na Czarny Ląd. Sam Papież stwierdził, że Afryka przeżywa obecnie czas wielkiej nadziei, dlatego też odważnie musi walczyć o swą przyszłość, w której nie ma miejsca na głód, nędzę i jakąkolwiek przemoc. Jest za to miejsce dla Chrystusa. Choć światowe media w swych relacjach zredukowały wizytę do „walki z prezerwatywą” i „żółwia, którego otrzymał Papież”, sami Afrykanie mówią, że jest to początek nowej nadziei. Nadziei, którą teraz trzeba przekuć na konkretną rzeczywistość.
Czego potrzebuje Afryka?
Pierwsza pielgrzymka Benedykta XVI do Afryki od 17 do 23 marca miała dwa etapy. Papież odwiedził stolice Kamerunu i Angoli.Tym samym dzięki przesłaniu wypowiadanemu po angielsku, francusku i portugalsku podróż nabrała charakteru kontynentalnego, tym bardziej że Ojciec Święty przypomniał kilkakrotnie, że mówi do całej Afryki. By przesłanie stało się czytelniejsze, misjonarze tłumaczyli je wiernym na lokalne języki. W Jaunde bez wątpienia najważniejszym momentem była Msza św. na stołecznym stadionie, podczas której Papież ogłosił Instrumentum laboris, czyli dokument przygotowawczy na Synod Biskupów dla Afryki, który jesienią odbędzie się w Watykanie. Mocny akcent padł tu na misję ewangelizacji i jedności. Rozpatrywać ją należy w perspektywie trzech kluczowych słów dla synodu: pokoju, pojednania i sprawiedliwości. Zdaniem biskupa Jana Ozgi, ordynariusza diecezji Doumé-Abong’ Mbang, kontekst społeczno-kulturowy i ekonomiczny całej Afryki potrzebuje tych trzech rzeczy „jak głodny chleba”. Liturgia zgromadziła co najmniej 40 tys. wiernych. Atmosfera modlitewna udzieliła się także ludziom zebranym wokół stadionu. Msza trwała ponad dwie godziny, co nieco rozczarowało wiernych. W Afryce uroczysta liturgia trwa co najmniej 4 godziny, a co dopiero Msza św. z okazji wizyty „Szefa wszystkich szefów”, jak tu jest postrzegany Ojciec Święty. Afrykański koloryt liturgii nadały tradycyjne tańce i śpiewy. Zabrakło jednak barwnej procesji z darami. Kameruńczycy z nostalgią wspominali, jak Janowi Pawłowi II niesiono nie tylko stosy owoców, ale nawet kły słonia i prowadzono w darze żywą kozę.
Chrześcijanin nie może milczeć
Jeszcze zanim Benedykt XVI wylądował w Kamerunie, falę polemik i ostrych ataków wywołała konferencja prasowa na pokładzie samolotu. Zainteresowanie dziennikarzy wzbudziła m.in. kwestia epidemii AIDS i jej zapobiegania na kontynencie afrykańskim. Papież wskazał, że „Kościół bardzo wiele wysiłku poświęca walce z tą chorobą, która stała się tam prawdziwą tragedią. Wyraził przy tym przekonanie, że nie da się wygrać tej walki jedynie pieniędzmi i rozdawnictwem prezerwatyw, które tylko nasilają problemy. Jako skuteczny sposób na epidemię AIDS wskazał przestrzeganie właściwych zasad ludzkich i moralnych oraz troskę o zarażonych”. Od razu wytoczono działa przeciwko ciemnogrodowi promowanemu przez Kościół i relacje z pielgrzymki zdominowały prezerwatywy. „Chciałbym, aby ci krzykacze przyjechali do Afryki i przeszli ze mną po chatach z gliny, w których umierają ci, którzy »całą ufność złożyli w prezerwatywie«” – mówi ks. Krzysztof Pazio ze zgromadzenia księży marianów.
Misjonarz, od kilku lat pracujący na wschodzie Kamerunu, pochował już wiele ofiar tej pandemii. Wiele z nich umarło, ponieważ nie miało odpowiedniej pomocy i leków antyretrowirusowych. Dla przeciętnego człowieka są one za drogie i skazany jest na powolną agonię. Ks. Pazio wskazuje, że jeśli Kościół pozwoliłby na używanie prezerwatyw, skazałby Afrykę na wymarcie. „Ci ludzie potrzebują edukacji, potrzebują zasad, którymi się kierować, a nie zwolnienia im wszelkich hamulców”. To nie kończy się na prezerwatywie. Odpowiedzialności potrzeba w życiu rodzinnym i małżeńskim oraz społecznym i gospodarczym. Papież przypomniał, że chrześcijanin nie może milczeć wobec cierpienia i przemocy, ubóstwa i głodu, korupcji i nadużyć władzy.
1 2
Papieska pielgrzymka do Afryki
Papież zostawił nam wiele ważnych słów, to początek nowej nadziei – mówią Afrykanie o papieskiej wizycie w Angoli i Kamerunie. Benedykt XVI upomniał się o prawa kobiet i ochronę rodziny, zaapelował o odwagę wiary.  
OCEŃ TEN ARTYKUŁ
1 2 3 4 5","BEATA ZAJĄCZKOWSKA, DZIENNIKARKA RADIA WATYKAŃSKIEGO",DODANE 30.03.2009 16:47,GN 13/2009,,https://www.gosc.pl/doc/802975.Chrzest-Afryki
,"Idźcie i głoście. Mt 10,7
Mt 10, 7-15
Jezus powiedział do swoich apostołów:
«Idźcie i głoście: Bliskie już jest królestwo niebieskie. Uzdrawiajcie chorych, wskrzeszajcie umarłych, oczyszczajcie trędowatych, wypędzajcie złe duchy. Darmo otrzymaliście, darmo dawajcie. Nie zdobywajcie złota ani srebra, ani miedzi do swych trzosów. Nie bierzcie w drogę torby ani dwóch sukien, ani sandałów, ani laski. Wart jest bowiem robotnik swej strawy.
A gdy przyjdziecie do jakiegoś miasta albo wsi, wywiedzcie się, kto tam jest godny, i u niego zatrzymajcie się, dopóki nie wyjdziecie. Wchodząc do domu, przywitajcie go pozdrowieniem. Jeśli dom na to zasługuje, niech zstąpi na niego pokój wasz; jeśli zaś nie zasługuje, niech pokój wasz powróci do was.
A jeśliby was gdzieś nie chciano przyjąć i nie dano posłuchu słowom waszym, wychodząc z takiego domu albo miasta, strząśnijcie proch z nóg waszych! Zaprawdę, powiadam wam: Ziemi sodomskiej i gomorejskiej lżej będzie w dzień sądu niż temu miastu».
Czytaj Pismo Święte w serwisie gosc.pl: biblia.gosc.pl
Idźcie i głoście.
Mt 10,7
Ewangelia z komentarzem. Trzeba stanąć w kolejce, uśmiechnąć się, zagadać... Idźcie i głoście
GOŚĆ NIEDZIELNY
Przygotowuję się do Mszy Świętej. Na monitorach umieszczonych w zakrystii wraz z siostrą zakrystianką przyglądamy się pustemu kościołowi. Mówi do mnie smutnym głosem: „Przed pandemią to było tu o wiele więcej ludzi. Teraz jest mało. Proboszcz organizuje różne spotkania, przygotowujemy plakaty, dajemy informacje do internetu. I tak nikt nie przychodzi. Co tu robić?”. Trzeba iść do Biedronki – wymyka mi się – stanąć w kolejce do kasy, uśmiechnąć się i zagadać. Idźcie i głoście. Słowa te traktujemy jak slogan reklamowy. A to samo życie. Nie idąc do człowieka, nie spotkamy go i nie przyprowadzimy do Jezusa.
play
stop
00:00 -02:48
1
OCEŃ TEN ARTYKUŁ
1 2 3 4 5",KS. TOMASZ KORYCIORZ,DODANE 07.07.2022 00:00,GN 26/2022 Otwarte,"TAGI:
ewangelia z komentarzem",https://www.gosc.pl/doc/7667996.Trzeba-stanac-w-kolejce-usmiechnac-sie-zagadac-Idzcie-i-gloscie
"""Umieram w domu, który do mnie nie należy""","Postać Matyldy Salem przypomina nam, byśmy nie zapominali o Syrii w tym trudnym czasie.
Jeśli usłyszymy nazwę Salem to myślę, że będziemy mieć rozbieżność w tym, co sobie pomyślimy. Nam przede wszystkim powinno przyjść do głowy, że w Biblii znajdziemy wyjaśnienie, że to stara nazwa na Jerozolimę. Część z nas co prawda może kojarzyć kota o tym imieniu z bardzo starego serialu. A inni pewnie pomyślą jeszcze o czarownicach (miejmy jednak nadzieję, że są w mniejszości).
Jednak Matylda Salem (nazwisko po mężu) zasługuje na naszą uwagę, bo urodziła się w Aleppo w Syrii w 1904 roku. Pochodziła z zamożnej rodziny.  Uczyła się u ormiańskich sióstr Niepokalanego Poczęcia. Była pobożną dziewczyną. 15 sierpnia 1922 r., w wieku 18 lat, wyszła za mąż za Georgesa Eliasa Salema, bogatego biznesmena. Był to co prawda człowiek porywczy, ale dobry, a w stosunku do żony zawsze uprzejmy. Wkrótce odkryli, że nie mogą mieć dzieci. Georges zachorował na cukrzycę. W 1944 roku zmarł.
Matylda spokojnie mogła wyjść ponownie za mąż, jednak wybrała służbę drugiemu człowiekowi. Jej mąż pragnął otworzyć szkołę zawodową, która szkoliłaby przyszłych pracowników. Współpracując z arcybiskupem greko-katolickim Isidoro Fattal zaczęła realizować testament męża. Powstała Fundacja Georgesa Salema. Do jej realizacji zaproszono w 1947 roku salezjanów. Inicjatywa ta stała się dla niej domem i rodziną. 
Trzeba przyznać, że jej zaangażowanie w różne organizacje było ogromne. Była współpracownicą salezjańską, członkinią Trzeciego Zakonu św. Franciszka, współzałożycielką Dzieła Nieskończonej Miłości i chyba niemal wszystkich stowarzyszeń charytatywnych. Była m.in. wiceprzewodniczącą Czerwonego Krzyża. Roztaczała opiekę nad młodocianymi więźniami. 
W 1959 roku dowiedziała się, że ma raka. Chyba musiała swoją odpowiedzią zaskoczyć lekarza, gdy jej to oznajmił. ""Dzięki Ci, Boże"" - powiedziała. Przez kolejnych 20 miesięcy przeszła istną Drogę Krzyżową. Wszystkie swoje dobra rozdała w testamencie różnym organizacjom dobroczynnym. Gdy umierała powiedziała: ""Umieram w domu, który do mnie nie należy"". 
Zmarła w opinii świętości w 1961 roku. Miała 56 lat. Jest pochowana w kościele salezjańskim w Aleppo. 
Myślę, że przy tej całej pandemii postać Matyldy może nas jeszcze bardziej motywować do pomocy innym. Oddała wszystko bliźnim. Gdy spojrzymy na stronę Caritas przeczytamy, jak trudna i tragiczna sytuacja jest w Syrii. W ciągu 10 lat ponad 10 milionów osób opuściło swoje domy w poszukiwaniu bezpiecznego schronienia. Ponad pół miliona osób straciło życie, a los tysięcy innych jest nieznany. 70% Syryjczyków żyje w skrajnej biedzie. Przynajmniej 31% budynków zostało zniszczonych. Jeśli my nie będziemy o nich pamiętać i im nie pomożemy, to kto?
Zachęcam do zajrzenia na stronę caritas.pl/syria 
Możemy pomóc za pomocą wpłaty jednorazowej albo np. otoczyć opieką rodzinę. Uczyńmy ten świat odrobinę lepszy. 
Korzystałam z książki ks. S. Szmidta SDB, Święci, błogosławieni, słudzy boży rodziny salezjańskiej, Wyd. Salezjańskie 1997 
1",MAŁGORZATA GAJOS,DODANE 26.05.2020 19:40,,"TAGI:
aleppo caritas dzieci matylda salem pomoc rodziny salezjanie syria",https://www.gosc.pl/doc/6322362.Umieram-w-domu-ktory-do-mnie-nie-nalezy
Moc zaufania,"Gdzie był Bóg, gdy tak straszliwie cierpieli ludzie? To pytanie, zadane pięć lat temu jednemu z naszych redaktorów w trakcie obchodów 70. rocznicy wyzwolenia obozu koncentracyjnego w Auschwitz-Birkenau, nie jest nowe.
Od zawsze bowiem człowiek, który cierpi, pyta, dlaczego cierpieć musi. A że skala ludzkiego cierpienia jest właściwie nieograniczona, trudno, by w tak dramatycznych okolicznościach nie pojawiło się pytanie o to, dlaczego Bóg na nie pozwala. W tamtym czasie mój redakcyjny kolega ksiądz Zbigniew Niemirski napisał między innymi: „Cierpienie jest jedną z ważnych przyczyn ateizmu, stąd jest pytaniem szczególnie ważnym”. A mnie przypomniało się ono, gdy po raz pierwszy zetknąłem się z wybudowanym w czasie wojny przez Niemców obozem dla dzieci, wysłuchiwałem opowieści o ich tragicznych losach i oglądałem krzyże na pobliskim cmentarzu. Wielu zapewne to pytanie tam zadało. Nie chodzi jednak o to, żeby pytać. Chodzi o to, żeby znaleźć odpowiedź. I zrozumieć ją.
O Opatrzności Bożej – paradoksalnie – mówi się dzisiaj niewiele. Paradoksalnie, bo przecież najczęściej modlitwy wierzących do niej właśnie się odnoszą. Boże, pomóż. Boże, spraw. Boże, daj. Czy nie tak wygląda większość naszych modlitw? Historia biskupa Ignacego Jeża, przytoczona w artykule Franciszka Kucharczaka o Opatrzności, wychodzi poza ten schemat. Stając wobec bardzo poważnego dylematu moralnego: odprawić Mszę Świętą za uwięzionego proboszcza, narażając parafię na pozostanie bez duszpasterza, czy tego nie robić, ksiądz Jeż powiedział sobie: Bóg wie, co będzie lepsze, ja muszę spełniać powinność. To „Bóg wie, co będzie lepsze” czasem nam się wymyka. Wciąż spisujemy jakby na małych kartkach małe scenariusze wielkiego życia, a potem, kiedy się nie realizują, pytamy: dlaczego. Ba, spisujemy na nich scenariusze dla innych, dla świata naokoło, nawet dla Kościoła. Efektem najczęściej jest frustracja. I nie chodzi, powtórzę, o to, by nie pytać, dlaczego stało się tak, a nie inaczej. Raczej o to, by odpowiedzieć mądrze, dlaczego miałoby się stać wedle tego, co na tych kartkach napisaliśmy. Czy Bóg nie wie lepiej, co jest dla nas dobre?
Absolutnie nie mam zamiaru odpowiadać na pytanie, czy dobrze się stało, że wybuchła pandemia. Mam też nadzieję, że nikt nie będzie próbował. Choroba, cierpienie, śmierć, trudne decyzje wielu, błędy systemowe – to nie są tematy do skwitowania łatwymi komentarzami. A i tak zbyt wiele łatwych odpowiedzi już się na ten temat pojawiło. I nikomu nie wychodzi to na dobre. Sytuacja jest naprawdę poważna, wymyka się spod kontroli. Coraz więcej ludzi ulega panice, a jednocześnie rośnie liczba tych, których zaczynają ogarniać obojętność i lekceważenie zagrożenia. To nie są dobre kierunki. Zaufanie Opatrzności Bożej nie wyklucza zastosowania się do wszystkiego, co – po ludzku sądząc – może nas uchronić. Jest to również sposób współpracy z Panem Bogiem, który po to nam dał rozum, żebyśmy z niego korzystali. „Bóg wie” oznacza zawsze, że On wie lepiej od nas. My róbmy to, co do nas należy. •
1
OCEŃ TEN ARTYKUŁ
1 2 3 4 5",KS. ADAM PAWLASZCZYK,DODANE 22.10.2020 00:00,,,https://www.gosc.pl/doc/6583303.Moc-zaufania
,"W najnowszym wydaniu „Gościa Niedzielnego” przeczytamy o tym, jakie znaczenie dla kapłanów ma modlitwa wiernych w ich intencji.
W najnowszym ""Gościu Niedzielnym"" nr 17/2023
GOŚĆ NIEDZIELNY
Kapłan, zawsze kapłan [Barbara Gruszka-Zych]
W przededniu święta Dobrego Pasterza Barbara Gruszka-Zych podejmuje temat modlitwy za kapłanów. Rozmawia zarówno z omadlanymi, jak i modlącymi się i podpowiada, w jakie formy opieki modlitewnej nad duchownymi można się włączyć. „My, pracujący w redakcji „Gościa Niedzielnego”, choćby dlatego, że mamy więcej niż inni kolegów księży, naturalnie modlimy się w ich intencji. – Z wdzięczności Panu Bogu za ich kapłaństwo i żeby im wyprosić wierność powołaniu, mądrość potrzebną do rozpoznawania woli Bożej i odwagę do realizowania jej, bo tylko to daje szczęście – zdradza swoją motywację Wiesława Dąbrowska-Macura. – Zwykliśmy stawiać kapłanom bardzo wysokie wymagania, oczekując, że będą doskonali, święci, nie ulegną pokusom. A przecież to są tacy sami ludzie jak inni – mają swoje ograniczenia, słabości, popełniają błędy i grzechy i potrzebują pomocy Tego, który ich powołał. Więc o tę pomoc się modlę. Wyobrażam sobie, że modląc się, czasem też ofiarowując jakieś wyrzeczenia, za kilku bliskich mi kapłanów, nad każdym z nich rozkładam parasol, który chociaż trochę ochroni ich przed atakami Złego” – cytuje sekretarz redakcji „Gościa” autorka.
Będziemy walczyć do końca [Jakub Jałowiczor]
O rozwiązaniu problemu z ukraińskim zbożem w rozmowie z Jakubem Jałowiczorem mówi Robert Telus, minister rolnictwa i rozwoju wsi.  „Zależy nam, żeby te ok. 4 mln ton zboża od polskich rolników wywieźć. Wiem, że wysoko postawiłem sobie poprzeczkę, ale jeśli sprzedamy 3 mln ton, będzie to dobry efekt. Eksporterzy mówią nam, że największy kłopot jest w tym, że polski rolnik nie sprzedaje zboża, bo mu się nie opłaca. Dlatego chcemy jak najszybciej wprowadzić mechanizm pomocowy, żeby zachęcić rolników do sprzedaży swojego zboża” – mówi minister rolnictwa.
Fenomen przyjętej miłości [ks. Rafał Bogacki]
Przeżyła zaledwie 24 lata. Zdobyła serca wielkich teologów i prostych ludzi. Jaki jest klucz do zrozumienia fenomenu św. Teresy z Lisieux? Odpowiedzi na to pytanie szuka ks. Rafał Bogacki. „Jej figura znajduje się chyba w każdym kościele we Francji. Jej pisma są powszechnie dostępne nie tylko w katolickich księgarniach. W sklepach z dewocjonaliami można nabyć także inne oznaki jej popularności, nawet trącące kiczem mydełka, biżuterię czy płatki róż. Po 100 latach od beatyfikacji Teresa nie traci na popularności. Ten fenomen można wyjaśniać na wiele sposobów. Spróbujmy to zrobić, podążając czterema tropami” – pisze na wstępie.
Wielka Mała Teresa [Franciszek Kucharczak]
Pius X, który rozpoczął proces kanoniczny św. Teresy od Dzieciątka Jezus, powiedział, że karmelitanka będzie „największą świętą nowych czasów”. Z kolei Pius XI, który ją kanonizował, mówił o niej „Gwiazda mojego pontyfikatu”.
A przecież to była dziewczyna, która „nic takiego nie zrobiła”. Nawet jej rodzone siostry, także zakonnice, były zaskoczone, gdy dowiedziały się o wszczęciu procesu kanonicznego. Franciszek Kucharczak wyjaśnia, na czym polegała niezwykłość młodziutkiej zakonnicy.
„’Dzieje duszy’ pokazały duchowego giganta ukrytego w dziecięcej powierzchowności. Bo w ‘małości’ Teresy nie było nic infantylnego. Jej dziecięcość nie była dziecinnością, choć większość jej 24-letniego życia to był przecież czas dzieciństwa. Rzecz w tym, że już w latach dziecięcych Teresa sięgała wysoko. ‘Zawsze serce moje zwracało się ku temu, co wielkie, co piękne; w tym zaś okresie pojawiło się u mnie niezwykłe pragnienie wiedzy’ – napisze później”.
Ta Królowa nie abdykuje [Franciszek Kucharczak]
Polacy są maryjni praktycznie od początku państwowości. Franciszek Kucharczak śledzi losy Polski, poszukując przejawów przywiązania naszych rodaków do Matki Bożej. „Była noc. Władysław Łokietek długo modlił się w kościele Świętej Trójcy w Wiślicy, wpatrując się w kamienną figurę Maryi z Dzieciątkiem. Ta wczesnogotycka rzeźba, zwana Madonną Łokietkową, do dziś cieszy się czcią w wiślickiej kolegiacie. Na twarzach Matki Bożej i małego Jezusa maluje się uśmiech, ale przyszłemu królowi nie było wtedy do śmiechu. Jego plany zjednoczenia rozbitej na dzielnice Polski leżały w gruzach. Wyparty z Krakowa przez Czechów, został z niczym. Nie wiedział, co dalej. Tradycja podaje, że jako czciciel Panny Najświętszej wiele godzin spędził na modlitwie. Wtedy to miał usłyszeć słowa Matki Bożej, która go pocieszyła i obiecała szczęśliwe zakończenie jego starań o scalenie kraju” – opowiada autor.
Mamo, jestem Adam… [Agata Puścikowska]
Coraz więcej młodych ludzi „szuka tożsamości” – również płciowej. Pedagodzy mówią wręcz o „wysypie” nastolatków, deklarujących chęć zmiany płci. Agata Puścikowska sprawdza, czy jako społeczeństwo, ale i jako Kościół potrafimy tym młodym ludziom i ich rodzinom naprawdę pomóc. „Podstawowym pytaniem, skąd się bierze dysforia płciowa, jest: ‘dlaczego?’. Dlaczego konkretne dziecko reaguje właśnie w taki sposób? – Zaburzeń psychicznych u dzieci i młodzieży jest obecnie bardzo wiele. Po pandemii możemy mówić wręcz o poważnym kryzysie zdrowia psychicznego ludzi młodych – mówi dr Zalewska. – Dzieci boją się relacji, funkcjonowania w świecie, nie potrafią radzić sobie z odrzuceniem, stresem. Uciekają w inne światy: internet, czasem w używki, ale również w ‘poszukiwanie płci’. Każda ucieczka jest mechanizmem obronnym i może przybierać różne formy” – cytuje ekspertkę autorka.
1",,DODANE 26.04.2023 15:35,,,https://www.gosc.pl/doc/8228822.W-najnowszym-Gosciu-Niedzielnym-o-Malej-drodze-sw-Teresy-z
,"Dzieci zawsze bawiły się w odprawianie Mszy. Sam Benedykt XVI przyznał, że jako dziecko często bawił się w księdza – powiedział ks. Mateusz Kopa, wikariusz parafii Trzeszczany, komentując internetowy trend, jakim ostatnio stały się Msze święte odprawiane przez dzieci w grze „Roblox”. Swoją popularność nabożeństwa zyskały dzięki udostępnianiu wycinków z gry m.in. na TikToku, gdzie otrzymują liczne lajki i miliony wyświetleń.
„Roblox” jest obecnie jedną z najpopularniejszych internetowych platform do tworzenia gier. Powstała w 2006 roku, natomiast największą popularność zyskała podczas pandemii COVID-19. Za jej pośrednictwem użytkownicy mogą w dowolny sposób kreować wirtualną przestrzeń oraz przedmioty z elementów przypominających klocki Lego. Do tak wykreowanej rzeczywistości, można później zaprosić gości – innych graczy.
Nagrania z Mszy św. na „Robloksie” pojawiły się w mediach społecznościowych, co spowodowało duży wzrost zainteresowania tym tematem. Fragmenty gry przedstawiają wirtualne kościoły oraz postacie przypominające księży, ministrantów i wiernych, które odwzorowują udział nabożeństwie. Każda postać w grze kontrolowana jest przez stojącego za nią prawdziwego gracza. W przeszłości w „Robloksie” odbyły się także obrady Sejmu.
Największa społeczność zaangażowana w organizowanie Mszy nosi nazwę „Archidiecezja Gnieźnieńska” i działa już od ośmiu lat. Jej twórcy zaznaczają, że nie ma nic wspólnego z prawdziwą archidiecezją, ale ich celem jest ewangelizacja młodzieży korzystającej z platformy.
Zobacz też: Cyfrowi tubylcy
Swoją opinią na ten temat podzielił się z KAI ks. Mateusz Kopa, wikariusz parafii Trzeszczany (diecezja zamojsko-lubaczowska). Duchowny podkreślił, że sam jako dziecko bawił się w odprawianie Mszy świętej.
- Absolutnie nie mam z tym żadnego problemu. Dzieci zawsze bawił się w Mszę. Pamiętam, że kiedyś byłem w muzeum, w którym można było zobaczyć zabawki dzieci sprzed lat. Były tam również drewniane ołtarze, figurki ministrantów i księży w specjalnie uszytych ornatach. Sam Benedykt XVI przyznał, że jako dziecko często bawił się w księdza – ocenił.
Ks. Mateusz Kopa podkreślił jednak, że obecnie Msze św. na platformie „Roblox” stały się bardzo popularne, a co za tym idzie przyciągają liczne grono różnych odbiorców, również takich, którzy być może będą chcieli naigrawać się z obrzędu liturgicznego. - W grze natomiast nie może dojść do profanacji Ciała i Krwi Jezusa, ponieważ w tym przypadku nie mamy materii sakramentu Eucharystii, tak, że nie ma takiego zagrożenia – dodał.
Zobacz też:
O fenomenie mszy w serwisie Roblox mówi ks. Sebastian Picur
Msza Roblox
KS. SEBASTIAN PICUR
Zdaniem kapłana, samo zainteresowanie zagadnieniami związanymi z liturgią, bardzo dobrze świadczą o młodzieży zaangażowanej w tę inicjatywę. - Podoba mi się to, że oni chcą to zrobić dobrze, przynajmniej ci, którzy do tej pory się tym zajmowali. Chłopcy nawzajem się upominają, kiedy widzą błędy. Wczoraj rozmawiałem z kolegą księdzem, który powiedział do mnie: 'Wiesz ja chciałbym żeby księża się tak nawzajem upominali, wskazywali, że gdzieś znaleźli błąd liturgiczny' – powiedział.
Ks. Kopa pozytywnie ocenił również wizualną stronę wykreowanej Mszy – architekturę kościołów, szaty liturgiczne, działa sztuki na ścianach świątyń, a nawet dekoracje świąteczne. - Widziałem jak w grze odwzorowano Klasztor Jasnogórski. Bardzo mnie to zaskoczyło, wygląda identycznie. Widać, że ktoś włożył w to dużo pracy i serca – podsumował kapłan.
Jak wynika z badania Mediapanel, obecnie „Roblox” jest najpopularniejszą w Polsce platformą z grami i o grach. W ubiegłym roku odwiedziło ją jako stronę www i aplikację mobilną 4,7 mln internautów, co dało grze 15,83 proc. zasięgu. Średnio użytkownicy spędzili tam 6 godzin, 13 minut i 16 sekund.
Zobacz też:
O mszy na Roblox a także serialach Wednesday i The Chosen mówi Tomasz Samołyk.
MSZA W ROBLOX, WEDNESDAY i THE CHOSEN (i dlaczego to wszystko jest ważne)
TOMASZ SAMOŁYK
1",,DODANE 20.01.2023 15:15,KAI,,https://www.gosc.pl/doc/8053511.Dzieci-odprawiaja-Msze-swiete-w-grze-Roblox-co-na-to-ksiadz
Półtorej wieku ewangelizacji,"W dnach 18-20 listopada br. Benedykt XVI odwiedzi Benin. Ten zachodnioafrykański kraj obchodzi właśnie 150-lecie ewangelizacji. W największym mieście kraju, Kotonu Ojciec Święty ogłosi adhortację apostolską „Africae munus”, będącą owocem II Zgromadzenia Specjalnego dla Afryki Synodu Biskupów, jakie obradowało w 2009 r.
Benin (do 1975 r. znany jako Dahomej) aż do końca XIX w. był niepodległym królestwem, następnie kolonią francuską, a od 1960 r. jest republiką. Przez trzy stulecia był terenem handlu niewolnikami.

150 lat ewangelizacji

Choć pierwsi misjonarze przybyli na te ziemie już w 1495 r., a kolejni w XVII w., to jednak prawdziwa ewangelizacja rozpoczęła się dopiero w 1861 r. wraz z przybyciem z Europy dwóch misjonarzy ze Zgromadzenia Misji Afrykańskich (SMA). Ich pracę utrudniał zabójczy dla Europejczyków klimat. Tylko w latach 1861-1900 zmarło tam 30 misjonarzy! Choć istniejące do dziś seminarium duchowne w Ouidah powstało w 1913 r., to pierwszy rodzimy kapłan przyjął święcenia dopiero w 1928 r.

W 1883 r. papież Leon XIII ustanowił prefekturę apostolską Dahomeju, a w 1901 r. mianował pierwszego biskupa dla tego kraju, pochodzącego z Francji. Lokalna hierarchia kościelna powstała w 1955 r. Pierwszym rodzimym biskupem został rok później ks. Bernardin Gantin, metropolita Kotonu w latach 1960-71, późniejszy kardynał-prefekt watykańskiej Kongregacji ds. Biskupów i dziekan Kolegium Kardynalskiego. Zmarły w 2008 r. hierarcha swoją osobowością mocno naznaczył Kościół w swej ojczyźnie i „był dla Beninu tym, czym Jan Paweł II dla Polski” – uważa bp Jean-Yves Riocreux z Francji. Imię kardynała nosi dziś międzynarodowe lotnisko w Kotonu. Przy jego grobie w Ouidah modlić się będzie Benedykt XVI.

Inną ważną dla Beninu postacią był zmarły w 1999 r. abp Isidore de Souza. Za marksistowsko-leninowskich rządów gen. Mathieu Kérékou (1972-91) Kościół był prześladowany: zakazano nauczania religii, upaństwowiono szkoły katolickie, wydalono z kraju wielu misjonarzy zagranicznych, więziono miejscowych księży. Gdy z powodu zapaści gospodarczej prezydent zwołał w 1990 r. Konferencję Narodową, która doprowadziła do wolnych wyborów, na jej czele stanął abp Souza. W okresie przechodzenia od marksizmu do wielopartyjnej demokracji przewodniczył on także parlamentowi – Najwyższej Radzie Republiki (1990-91). Co ciekawe uczestniczył on również w pracach zespołu ds. kontaktów między episkopatami Francji i Polski!

Po 150 latach ewangelizacji katolicy – według watykańskich danych z 31 grudnia 2010 r. – stanowią 34 proc. (niespełna 3 mln) wśród niemal 8,8 mln mieszkańców Beninu. Istnieje tam 10 diecezji skupionych w jednej prowincji kościelnej z siedziba w Kotonu. Jest 338 parafii i 801 innych ośrodków duszpasterskich, w których pracuje 684 księży diecezjalnych i 127 zakonnych, 139 braci i 1247 sióstr zakonnych, 30 członków instytutów świeckich, 19 świeckich misjonarzy oraz 11251 katechetów. Gdy chodzi o powołania kapłańskie, w Beninie jest 308 kleryków w seminariach wyższych i 497 w seminariach niższych.

Kościół jest bardzo zaangażowany na polu edukacji i lecznictwa. Prowadzi 165 przedszkoli i szkół podstawowych (prawie 32 tys. dzieci), 50 średnich (24,5 tys. uczniów) i 2 wyższe (ponad 1,2 tys. studentów). Ponadto do Kościoła należy m.in. 12 szpitali, 64 przychodni zdrowia, 3 leprozoria, 7 domów opieki, 41 sierocińców i ochronek, 3 ośrodki poradnictwa rodzinnego i obrony życia.

Oprócz katolików w Beninie są też protestanci i muzułmanie (niemal 25 proc. ludności), zaś 17 proc. ludności wciąż wyznaje tradycyjne religie plemienne (animistyczne), głównie spirytystyczne voodoo.

  1 2 3 4
OCEŃ TEN ARTYKUŁ
1 2 3 4 5",PAWEŁ BIELIŃSKI,DODANE 17.11.2011 14:26,KAI,,https://www.gosc.pl/doc/1006154.Poltorej-wieku-ewangelizacji
Bóg zamieszkał w Afryce,"Rwandyjskie przysłowie mówi: „tam, gdzie biją się słonie, cierpi trawa”. Synod Biskupów dla Afryki pokazał, że w wyniku działań przekupnych afrykańskich rządów czy zachłannych na zysk światowych koncernów umiera coraz więcej Afrykanów. Stąd wołanie o postawienie w centrum Czarnego Lądu Chrystusa, który jest pojednaniem, sprawiedliwością i pokojem.
Taka chrystocentryczna diagnoza dokonana przez ojców synodalnych może wydawać się mało praktyczną odpowiedzią na bolączki tego schorowanego kontynentu. Kiedy jednak uczestnicy synodu dokonywali dogłębnej analizy problemów Afryki, padały nie słodkie słowa, zawoalowane w kościelną nowomowę, ale konkrety przekładające się na wciąż nowe wojny, pandemie, głód, nędzę i cierpienie milionów Afrykanów. Jak trudna sytuacja panuje na Czarnym Lądzie, dowodzi chociażby to, że w wyniku eskalacji konfliktu w Demokratycznej Republice Konga obrady synodalne musiał opuścić abp François Xavier Maroya Rusengo z Bukavu.

Przed wyjazdem dał on dramatyczne świadectwo o napadach na parafie i porwaniach osób duchownych, do jakich dochodzi w Południowym Kiwu. Jego zdaniem, „Kościół jest tam poddawany presji, by umilkł wobec dokonujących się tam niesprawiedliwości”. Właśnie słowa „niesprawiedliwość”, „rabunek” i „nowa kolonizacja” padały najczęściej, gdy mówiono o cieniach Afryki. A mówiono wiele. W pierwszej części II Synodu Specjalnego dla Afryki przedstawiono realia kontynentu. Obradom codziennie przysłuchiwał się Benedykt XVI. Papież robił notatki i rozmawiał z poszczególnymi grupami roboczymi. Po zakończeniu synodu to właśnie on przygotuje posynodalną adhortację duszpasterską, czyli dokument wyznaczający kierunek pracy Kościoła w Afryce na następne lata.

Biskupi wołają o synod
Pierwsze zgromadzenie synodalne dla Afryki odbyło się w 1994 r. i zostało nazwane „Synodem zmartwychwstania i nadziei”. Afryka przeżywała wtedy trudny czas. Po odzyskaniu niepodległości przez kraje afrykańskie w latach 60. nastąpił zachwyt wolnością i demokracją. Okazała się ona złudna. – Praktycznie wszędzie istniały dyktatury, które nie pozwalały na normalny rozwój tych krajów. Pojawił się też problem korupcji i braku sprawiedliwości. Nastąpił więc moment pewnego rozczarowania, wręcz wydawało się, że pragnienie zbudowania nowego porządku społecznego spełzło w Afryce na niczym – zauważa ks. Tadeusz Wojda SAC z Kongregacji ds. Ewangelizacji Narodów. Synod ukazał, że Afryka może podjąć analizę swojej sytuacji społecznej i religijnej. Kościół starał się w tym pomóc. Synod ukazał Afrykę jako kontynent, który ma prawo do swojej historii, do rozwoju, a przede wszystkim do stanowienia o swojej przyszłości.
1 2 3
OCEŃ TEN ARTYKUŁ
1 2 3 4 5","BEATA ZAJĄCZKOWSKA, DZIENNIKARKA RADIA WATYKAŃSKIEGO",DODANE 21.10.2009 22:07,GN 43/2009,,https://www.gosc.pl/doc/791924.Bog-zamieszkal-w-Afryce
Półtorej wieku ewangelizacji,"W dnach 18-20 listopada br. Benedykt XVI odwiedzi Benin. Ten zachodnioafrykański kraj obchodzi właśnie 150-lecie ewangelizacji. W największym mieście kraju, Kotonu Ojciec Święty ogłosi adhortację apostolską „Africae munus”, będącą owocem II Zgromadzenia Specjalnego dla Afryki Synodu Biskupów, jakie obradowało w 2009 r.
Benin (do 1975 r. znany jako Dahomej) aż do końca XIX w. był niepodległym królestwem, następnie kolonią francuską, a od 1960 r. jest republiką. Przez trzy stulecia był terenem handlu niewolnikami.

150 lat ewangelizacji

Choć pierwsi misjonarze przybyli na te ziemie już w 1495 r., a kolejni w XVII w., to jednak prawdziwa ewangelizacja rozpoczęła się dopiero w 1861 r. wraz z przybyciem z Europy dwóch misjonarzy ze Zgromadzenia Misji Afrykańskich (SMA). Ich pracę utrudniał zabójczy dla Europejczyków klimat. Tylko w latach 1861-1900 zmarło tam 30 misjonarzy! Choć istniejące do dziś seminarium duchowne w Ouidah powstało w 1913 r., to pierwszy rodzimy kapłan przyjął święcenia dopiero w 1928 r.

W 1883 r. papież Leon XIII ustanowił prefekturę apostolską Dahomeju, a w 1901 r. mianował pierwszego biskupa dla tego kraju, pochodzącego z Francji. Lokalna hierarchia kościelna powstała w 1955 r. Pierwszym rodzimym biskupem został rok później ks. Bernardin Gantin, metropolita Kotonu w latach 1960-71, późniejszy kardynał-prefekt watykańskiej Kongregacji ds. Biskupów i dziekan Kolegium Kardynalskiego. Zmarły w 2008 r. hierarcha swoją osobowością mocno naznaczył Kościół w swej ojczyźnie i „był dla Beninu tym, czym Jan Paweł II dla Polski” – uważa bp Jean-Yves Riocreux z Francji. Imię kardynała nosi dziś międzynarodowe lotnisko w Kotonu. Przy jego grobie w Ouidah modlić się będzie Benedykt XVI.

Inną ważną dla Beninu postacią był zmarły w 1999 r. abp Isidore de Souza. Za marksistowsko-leninowskich rządów gen. Mathieu Kérékou (1972-91) Kościół był prześladowany: zakazano nauczania religii, upaństwowiono szkoły katolickie, wydalono z kraju wielu misjonarzy zagranicznych, więziono miejscowych księży. Gdy z powodu zapaści gospodarczej prezydent zwołał w 1990 r. Konferencję Narodową, która doprowadziła do wolnych wyborów, na jej czele stanął abp Souza. W okresie przechodzenia od marksizmu do wielopartyjnej demokracji przewodniczył on także parlamentowi – Najwyższej Radzie Republiki (1990-91). Co ciekawe uczestniczył on również w pracach zespołu ds. kontaktów między episkopatami Francji i Polski!

Po 150 latach ewangelizacji katolicy – według watykańskich danych z 31 grudnia 2010 r. – stanowią 34 proc. (niespełna 3 mln) wśród niemal 8,8 mln mieszkańców Beninu. Istnieje tam 10 diecezji skupionych w jednej prowincji kościelnej z siedziba w Kotonu. Jest 338 parafii i 801 innych ośrodków duszpasterskich, w których pracuje 684 księży diecezjalnych i 127 zakonnych, 139 braci i 1247 sióstr zakonnych, 30 członków instytutów świeckich, 19 świeckich misjonarzy oraz 11251 katechetów. Gdy chodzi o powołania kapłańskie, w Beninie jest 308 kleryków w seminariach wyższych i 497 w seminariach niższych.

Kościół jest bardzo zaangażowany na polu edukacji i lecznictwa. Prowadzi 165 przedszkoli i szkół podstawowych (prawie 32 tys. dzieci), 50 średnich (24,5 tys. uczniów) i 2 wyższe (ponad 1,2 tys. studentów). Ponadto do Kościoła należy m.in. 12 szpitali, 64 przychodni zdrowia, 3 leprozoria, 7 domów opieki, 41 sierocińców i ochronek, 3 ośrodki poradnictwa rodzinnego i obrony życia.

Oprócz katolików w Beninie są też protestanci i muzułmanie (niemal 25 proc. ludności), zaś 17 proc. ludności wciąż wyznaje tradycyjne religie plemienne (animistyczne), głównie spirytystyczne voodoo.

  1 2 3 4
OCEŃ TEN ARTYKUŁ
1 2 3 4 5",PAWEŁ BIELIŃSKI,DODANE 17.11.2011 14:26,KAI,,https://www.gosc.pl/doc/1006154.Poltorej-wieku-ewangelizacji
Premier i przedstawiciele klubów parlamentarnych rozmawiali o współpracy w walce z koronawirusem,"Ponad dwie godziny przedstawiciele opozycji parlamentarnej omawiali z premierem Mateuszem Morawieckim możliwości współpracy w walce z koronawirusem. Przedstawili też propozycje działań antykryzysowych, w tym wsparcia dla pracowników i przedsiębiorców. Niektóre z nich zostały uwzględnione.
O postulatach klubu KO poinformowali dziennikarzy po spotkaniu z premierem posłowie PO Tomasz Siemoniak i Marcin Kierwiński. ""W sprawach życia i zdrowia Polek i Polaków jesteśmy gotowi do współpracy"" - zadeklarował Siemoniak w rozmowie z mediami.
Dodał, że jego klub oczekiwał przedstawienia planu działania na najbliższe dni. ""Uzyskaliśmy wiele szczegółowych informacji o sytuacji, natomiast jeśli chodzi o plan, to tego planu nie znamy. Nie wiemy, jaka jest strategia, jeśli będzie rozszerzała się skala epidemii"" - oświadczył Siemoniak.
Kierwiński zwrócił uwagę na oczekiwane ""pilne zwiększenie"" liczby testów na obecność koronawirusa. ""W kontekście liczby wykonanych testów w innych krajach europejskich, wydaje się, że Polska odstaje od średniej. Dziś kwestia wychwycenia przypadków koronawirusa wydaje się tą sprawą zasadniczą. Szybka diagnostyka, szybkie doprowadzenie do kwarantanny, tam gdzie to jest uzasadnione, wydaje się rzeczą podstawową, jeżeli chodzi o zaprzestanie rozprzestrzeniania się wirusa"" - przekonywał Kierwiński.
Prezes PSL Władysław Kosiniak-Kamysz po wyjściu ze spotkania z premierem ocenił, że część propozycji działań antykryzysowych dla pracowników i pracodawców, które zgłosił klub PSL-Kukiz'15, została uwzględniona. Jak dodał, była mowa o uruchomieniu specjalnych linii kredytowych w tym celu. ""Bank Gospodarstwa Krajowego (BGK) przyjął ten wniosek w sprawie funduszu pomocy dla kredytobiorców i rozszerzeniu pakietu działań związanych z epidemią koronawirusa. Będziemy to monitorować"" - zapewnił.
Kosiniak-Kamysz wspomniał też o przedstawieniu premierowi założeń zgłoszonej już przez jego klub ustawy ""antykryzysowowej"", która proponuje m.in. ""dobrowolny ZUS"", a także o rozwiązaniach wspierających samozatrudnionych.
Lider ludowców zwrócił także uwagę na oczekiwanie większej dostępności do sprzętu medycznego, a także ochronnego dla np. pracowników socjalnych i listonoszy. Zaoferował również wsparcie wolontariuszy np. do obsługi infolinii kryzysowej w resorcie zdrowia. ""Moi wolontariusze są gotowi, i pewnie po krótkim przeszkoleniu będą w stanie pomagać"" - zadeklarował.
Wicemarszałek Sejmu Stanisław Tyszka dodał, że klub PSL-Kukiz'15 postulował zwołanie Komitetu Stabilności Finansowej. Jak poinformował, ma on zostać zwołany w najbliższych dniach. Tyszka mówił też o postulacie zgłaszanym przez przedsiębiorców, aby ""przełożyć"" niektóre obowiązki administracyjne, w których termin sprawozdawczy upływa z końcem miesiąca. ""Premier mówił, że będzie sugerował to urzędom, żeby rzeczywiście takie obowiązki zostały przełożone na koniec maja, a może nawet na koniec czerwca"" - relacjonował.
Mówiąc o propozycji zwolnienia przedsiębiorców - przede wszystkim małych - ze składek ZUS stwierdził, że opozycja nie otrzymała od premiera odpowiedzi na ten postulat. ""Natomiast zaznaczaliśmy, że ze względu na daleko idące konsekwencje gospodarcze epidemii, będzie to +oczywista oczywistość+ za dwa miesiące, i apelujemy, żeby rząd zaczął działać w tym zakresie już teraz"" - powiedział Tyszka.
Odnosząc się do dostaw żywności, wicemarszałek Sejmu poinformował, że zgodzono się ""ponad podziałami"", że nie ma żadnego problemu, jeżeli chodzi o dostawy produktów żywieniowych. ""W związku z tym nie ma co w tym zakresie rozbudzać paniki"" - podkreślił.
Marcelina Zawisza poinformowała, że podczas spotkania z premierem klub Lewicy poruszył problem osób zatrudnionych na umowach śmieciowych, które za sprawą ""postojowego"" na skutek epidemii koronawisrusa nie będą miały środków do życia. Jak poinformowała, usłyszała zapewnienie, że ""postojowe"" dla osób zatrudnionych będzie wynosić 100 proc. ich płacy - Zawisza podkreśliła, że liczy, iż będzie to dotyczyło wszystkich pracowników, a nie tylko zatrudnionych w sferze budżetowej. Jednocześnie, mówiąc o samozatrudnionych, Zawisza stwierdziła, że rząd zapowiedział, że pochyli się nad ich problemem, gdy przestoje np. w branży gastronomicznej, czy kulturalnej potrwają dłużej. ""Mam nadzieję, że to nie były puste słowa i zobaczymy konkrety"" - stwierdziła wiceszefowa klubu Lewicy.
Zapowiedziała też, że klub Lewicy poprze rozwiązanie przewidujące dodatkowych 14 dni zasiłku opiekuńczego dla rodziców dzieci do 16. roku życia - w miejsce obecnego rozwiązania, które daje taką możliwość rodzicom dzieci do 8. roku życia. Lewica chce też wprowadzenia takiego samego rozwiązania, ale bez ograniczenia wiekowego w przypadku osób z niepełnosprawnością umiarkowaną i znaczną. Posłanka Lewicy wyraziła przekonanie, że to rozwiązanie ""przejdzie przez Sejm ponad podziałami"".
Poruszyła też kwestię zgromadzeń wiernych w kościołach podczas mszy. Jako bezpieczne rozwiązanie wskazała na transmisje mszy w internecie, telewizji i w radiu. ""Do kościoła chodzą głownie osoby starsze, które są w największej grupie ryzyka. Jeżeli chcemy je zabezpieczyć, żeby nie umierali na koronawirusa, to nie dopuszczajmy do tego, żeby się zarażały w kościołach. To jest dla naszego, publicznego bezpieczeństwa"" - podkreśliła.
Z innych rozwiązań, które z kolei miał przedstawić premier, jako rozważne do wprowadzenia w sytuacji kryzysowej, wymieniła przeniesienie rozpraw sądowych na późniejsze terminy, a także powołanie specjalnego funduszu, zasilanego z ""przesuniętych środków budżetowych"", który miałby wspierać przedsiębiorców. Premier miał też zapewnić, że jest po spotkaniu z branżą spożywczą i nie widzi zagrożenia braku żywności.
Z rozwiązań, które postulowała Lewica, a które nie spotkały się z pozytywną reakcją premiera, Zawisza wymieniła podniesienie zasiłków chorobowych do 100 proc. płacy - w miejsce obecnych 80 proc. - po to, by pracownicy stawiali się na kontrole lekarskie, a nie - w sytuacji pogorszonego samopoczucia - ryzykowali roznoszenie koronawirusa w obawie przez utratą 20-procentowej części zarobków.
Kandydat Konfederacji na prezydenta Krzysztof Bosak podczas spotkania z premierem poinformował go o przestawieniu swojej kampanii wyborczej ""na tory nadzwyczajne"" i odwołaniu wszystkich spotkań w regionach. Dodał, że jego sobotnia konwencja wyborcza odbędzie się bez publiczności, a jedynie z transmisją w internecie.
Poinformował premiera, że w związku z tym liczni wolontariusze Konfederacji zostali zwolnieni z zadań związanych z kampanią i w piątek delegacje regionalnych sztabów wyborczych spotkają się z wojewodami, proponując pomoc ""we wszelkim, niezbędnym zakresie"". Według Boska, taka pomoc wolontariuszy może się okazać się niezbędna np. przy zaopatrywaniu w żywność i w leki osób objętych kwarantanną. Według niego premier Morawiecki przyznał, że są osoby, które łamią zasady kwarantanny, m.in. pod pretekstem zaopatrzenia się w niezbędne produkty i leki, czemu starają się przeciwdziałać policjanci. Zadeklarował, że jeżeli oferta zostanie przyjęta przez wojewodów, to Konfederacja utworzy lokalne centra koordynacji wolontariuszy.
Bosak dodał, że podczas spotkania z premierem ponowił swój apel o przesunięcie wyborów prezydenckich i przystąpienie do przygotowania głosowania przez internet, które - jak zauważył - pozwoliłoby zachować wszystkie względy bezpieczeństwa. Według niego wybory mogłyby zostać przesunięte z maja na lipiec lub na jesień, gdy - jak ocenił - ""wszystkie emocje społeczne związane z epidemią, z pandemią koronawirusa mogłyby już opaść"".
1",,DODANE 12.03.2020 17:18,PAP,"TAGI:
mateusz morawiecki pap partie premier rząd sejm zdrowie",https://www.gosc.pl/doc/6213210.Premier-i-przedstawiciele-klubow-parlamentarnych-rozmawiali-o
Subiektywny przegląd tygodnia,"Wydanie #40. Zapraszam do lektury: Wojciech Teister
Za nami kolejny tydzień, a my oddajemy dziś w Wasze ręce kolejny, już 40. numer naszego podsumowania minionych siedmiu dni. Czym w tym czasie żył Kościół, Polska i świat?
Połowa marca to czas, kiedy przypada uroczystość św. Józefa. Każdy z nas wie kim był św. Józef, a wielu z nas modli się za jego wstawiennictwem i doświadczyło działania opiekuna Świętej Rodziny w swoim życiu. Prosty cieśla stanął w swoim życiu przed niezwykłym wezwaniem - opieką nad Synem Bożym i Jego Matką. Po ludzku mogło się wydawać, że Józef nie jest nikim wyjątkowym. A jednak przyjął wezwanie, jakie skierował do niego Bóg i konsekwentnie je realizował. A gdy znalazł się po ""drugiej stronie"" życia nie spoczął na laurach, ale nadal jest cały dla innych - ma opinię niezwykle skutecznego orędownika. O tym jak bardzo jest skuteczny przeczytasz m.in. w tekście ""Święty Józef Niezawodny"". Okazja do zwrócenia uwagi na tego witego jest podwójna, bo w tym roku papież ogłosił rok św. Józefa. A my - redakcja ""Gościa"" przygotowaliśmy w związku z tym coś specjalnego - tematyczny ""Gość Extra"" - 100 stron o świętym Józefie. To szczególne wydanie naszego pisma znajdziesz TUTAJ.
Aby przeczytać ten tekst w całości, trzeba założyć konto w naszym serwisie. Możesz też otrzymywać w każdą niedzielę Subiektywny przegląd tygodnia na swoją skrzynkę mailową, jeśli zamówisz ""Subiektywny newsletter"".
DOSTĘPNE JEST 25% TREŚCI. CHCESZ WIĘCEJ?


1",WOJCIECH TEISTER,DODANE 21.03.2021 18:00,,,https://www.gosc.pl/doc/6780762.Subiektywny-przeglad-tygodnia
,"Spotykamy się nad brzegiem jeziora Międzybrodzkiego już 17 czerwca. Zobacz filmy z poprzednich edycji!
To już spory kawał historii polskich biegów górskich - pierwsza edycja organizowanego przez ""Gościa Niedzielnego"" Górskiego Biegu Frassatiego odbyła się w 2019 roku. Od tego czasu bieg niezmiennie cieszy się rosnącą popularnością i pomimo sporego kryzysu frekwencyjnego biegów górskich w Polsce, w minionym roku wydarzenie zanotowało rekord frekwencyjny - metę przekroczyło ponad 330 biegaczek i biegaczy. Impreza gromadzi na starcie zarówno amatorów biegania jak i najwyitniejszych polskich ""górali"". Dość wspomnieć, że ""Frassatiego"" wygrywali tacy zawodnicy jak Marcin Kubica, Dominik Tabor, Robert Faron, Adrian Bednarek, a wśród pań triumfowały dwukrotnie Urszula Paprocka i po jednym razie Paulina Tracz i Anna Arseniuk. Jednak Bieg Frassatiego to przede wszystkim spotkanie amatorów i miłośników aktywnego spędzania czasu w górach, ludzi, którzy tak, jak patron biegu, Pier Giorgio Frassati, chcą żyć, a nie wegetować, doświadczać piękna gór i przyjaźni z innymi ludźmi podzielającymi ich pasję. Dlatego na starcie stają młodzi i starsi, świeccy i duchowni, a w 2021 r. bieg ukończyła nawet startująca w habicie siostra zakonna. Zresztą od drugiej edycji w ramach wydarzenia rozgrywane są również Mistrzostwa Polski duchowieńśtwa w Biegach Górskich.
V Górski Bieg Frassatiego 17 czerwca, rejestracja od 20 lutego
Tegoroczna edycja odbędzie się tradycyjnie w połowie czerwca. Nad jeziorem Międzybrodzkim w Beskidzie Małym spotkamy się w sobotę 17 czerwca. Zapisy na bieg otworzymy w poniedziałek 20 lutego o godzinie 20:00. Do 10 kwietnia będzie obowiązywał pierwszy, niższy próg opłaty startowej. Zapisać będzie się można do 4 czerwca, chyba, że wceśniej zostanie wykorzystany limit 400 miejsc.
W zamyśle twórców Biegu, to wydarzenie ma mieć charakter przestrzeni spotkania - miejsca, w którym spotykają się wierzący i niewierzący, połączeni wspólną pasją do gór. Bieg gromadzi na starcie zarówno osoby wierzące, które przyjeżdżają tu właśnie ze względu na osobę patrona, a czasem są po prostu czytelnikami ""Gościa"" i osoby zupełnie nie związane z Kościołem, które wybierają Bieg Frassatiego, ze względu na wysoki poziom organizacyjny i przyjazną atmosferę. 
- Górski Bieg Frassatiego to jedno z najciekawszych wydarzeń organizowanych przez katolickie media a zarazem świetnie zorganizowany bieg górski na najwyższym poziomie. Jako, że w szeregach naszej wspólnoty kilka osób jest zapalonymi biegaczami to nie mogliśmy pozostać obojętni na taką inicjatywę - mówi Robert Gawlak ze wspólnoty Miasto na Górze -  Uważamy, że łączenie pasji i wiary pozwala w jeszcze pełniejszy sposób oddać charakter życia razem z Bogiem. Z drugiej strony to także skuteczny sposób ewangelizacji, kiedy także osoby pozostające daleko od Kościoła mogą zobaczyć, że wiara i ciekawe życie pełne pasji wcale się nie wykluczają - podkreśla.
A jaka atmosfera towarzyszyła nam w pierwszych czterech edycjach biegu? Zobaczcie krótkie relacje filmowe z tamtych wydarzeń!
2019: Pierwsza edycja, czyli gorąco....
Górski Bieg Frassatiego 2019 - Best Of
GÓRSKI BIEG FRASSATIEGO
W I edycji bieg ukończyło 292 uczestników, przy lejącym się z nieba żarze zwyciężył Marcin Kubica z Bielska-Białej, ustanawiając niepobity do dziś rekord trasy (1:40:21). Pierwszą rekordzistką i najszybszą kobietą tej edycji została Anna Arseniuk z Torunia z czasem 2:03:30.
2020: II edycja w cieniu pandemii
Bieg Frassatiego 2020 - Best of
GÓRSKI BIEG FRASSATIEGO
Ze względu na pandemiczne obostrzenia impreza została przełożona z czerwcowego terminu na ostatnią sobotę września. M. in. w związku z restrykcjami trasa została skrócona o pierwsze 700 m. W pierwszej godzinie od wystrzału startera biegacze zmagali się z silną ulewą i wiatrem, by ostatecznie finiszować w promieniach jesiennego słońca. Wśród panów wygrał Robert Faron (1:41:00), a wśród pań debiutująca w GBF Urszula Paprocka (1:53:54). Jednocześnie był to pierwszy rok, w którym rozegraliśmy na trasie ""Frassatiego"" Mistrzostwa Polski Duchowieństwa w Biegach Górskich. Tytuł wywalczył ks. Tomasz Szady.
2021: Powrót do normalności, powrót do upału
Górski Bieg Frassatiego 2021
GÓRSKI BIEG FRASSATIEGO
Trzecia edycja odbyła się w warunkach podobnych do pierwszej: w potwornym upale, na pełnej, 21,7 kilometrowej trasie z metą nad jeziorem Międzybrodzkim. Zwycięzcy biegu - Adrianowi Bednarkowi - zabrakło do rekordu trasy niewiele ponad minutę - przekroczył linię mety po 1:41:45. Padł za to nowy rekord trasy pań - po raz drugi zwyciężyła Urszula Paprocka, która - tym razem na pełnej trasie - złamała barierę 2 godzin (1:59:05). W II ,mistrzostwach Polski Duchowieństwa tytuł obronił ks. Tomasz Szady. Przyznaliśmy wtedy również tytuł mistrzyni Duchowieńśtwa w Biegach Górskich - bieg w imponującym czasie ukończyła startująca w habicie s. Joanna Jeż.
2022: Rekord frekwencji i jeden z najmocniejszych sportowo biegów w Polsce
Bieg Frassatiego 2022
GOŚĆ NIEDZIELNY
2022 rok nie był łaskawy dla imprez biegowych w Polsce. Skomplikowana sytuacja po pandemii i rosnące koszty nie tylko życia, ale też organizacji imprez wywołały spory kryzys frekwencyjny na większości biegów. ""Frassatiemu"" udało się pomimo tych trudności zgromadzić na starcie rekordową liczbę ponad 350 biegaczy, z których ponad 330 ukończyło rywalizację przekraczając linię mety. Frekwencja nie była jedynym rekordem, jaki padł tego dnia w Międzybrodziu: na starcie pojawiła się też wyjątkowo mocna stawka zawodników (wg rankingu ITRA najlepszej dziesiątki biegaczy był to jeden z najmocniej obsadzonych biegów górskich w Polsce w 2022 r.). Tak wielu, tak mocnych biegaczy sprawiło, że rywalizacja na całej długości trasy była bardzo zacięta i padły też rekordowe wyniki. Nowy rekord trasy ustanowił Dominik Tabor, ale również trzech kolejnych biegaczy osiągnęło czas lepszy niż dotychczasowy najlepszy wynik z 2019 r. Wśród pań również padł rekord, którego autorką była Paulina Tracz.
W mistrzostwach duchownych dominację ks. Tomka przerwał franciszkanin, br. Rafał Ciurej OFMCap z Piły.
Z kim zobaczymy się w tym roku na starcie?

  1",WOJCIECH TEISTER,DODANE 14.02.2023 22:58,,,https://www.gosc.pl/doc/8088141.To-juz-V-edycja-Gorskiego-Biegu-Frassatiego-20-lutego-otwieramy
Czterej pancerni i papież,"Papież najbardziej by się podobał, gdyby był ateistką.
Wiecie, jak będzie wyglądał koniec świata? Biały dym nad Kaplicą Sykstyńską. Tłum wiwatuje. Wychodzi nowy papież i woła: „Zdrawstwujtie rebiata!”. A ludzie: „Koniec świaaaata!”.
Wygląda na to, że papież nie musi się odzywać po rosyjsku, żeby niektórzy obwieścili koniec świata. Wystarczy, że jest Niemcem. Dla ludzi wychowanych na „Czterech pancernych” to rzecz trudna do przyjęcia. Zwłaszcza że były kardynał też ponoć pancerny. I wszystko się zgadza, bo przecież każdy Niemiec ma stalowy hełm i wrzeszczy „Haende hoch!”, a przynajmniej „Halt!”.

O to „halt” najbardziej martwią się środowiska „postępowe”. Już homilia przed konklawe je zmroziła. „Kazanie wstrząsnęło wieloma hierarchami” – napisała nazajutrz „Gazeta Wyborcza”. Prawdopodobnie chodziło o „hierarchów” z „Wyborczej”, czyli szare eminencje życia publicznego. Purpurowe eminencje bowiem jakoś otrząsnęły się z szoku i nader sprawnie wybrały papieżem sprawcę rzekomego wstrząsu.

Szare eminencje wszakże trwały w szoku. W kolejnym numerze „Wyborczej” tak opisały wydarzenia z Placu Świętego Piotra: „Gdy kardynał Estevez obwieszcza, że kardynał ma na imię Józef, wiemy, o kogo chodzi. Słychać jęk zawodu”. Najgłośniejszy jęk ozwał się zapewne w redakcji przed telewizorem. A potem nad stanem podzielonego ponoć Kościoła polały się łzy, rychło zmienione w farbę drukarską. „Surowa etyka seksualna wykluczająca nie tylko aborcję, także antykoncepcję, była podawana w wątpliwość również przez biskupów – bo pandemia AIDS jest faktem przeraźliwie oczywistym” – napisał komentator. No! Nie wypadało wprost zaatakować Jana Pawła II, więc o surowej etyce mówi się teraz, choć nowy papież nie zdążył jeszcze rozpakować walizek.

„Postępowi” wyrażają jednak nadzieję, że Benedykt XVI okaże się innym człowiekiem niż kardynał Ratzinger. Niesłusznie. Gdyby o to chodziło kardynałom, toby też wybrali innego człowieka. A nade wszystko wybraliby innego, gdyby o to chodziło Duchowi Świętemu.

Nie twierdzę, że ci, którzy woleliby innego papieża, to ludzie złej woli. Nie. Oni są raczej jak dwaj panowie, którzy pewnego popołudnia zdążali z Jerozolimy do Emaus. Kiedy dołączył do nich Nieznajomy, opowiedzieli Mu o „fiasku” misji Jezusa. Wtedy padło słynne zdanie: „A myśmy się spodziewali, że On właśnie miał wyzwolić Izraela”. Wyzwolić Izraela – całkiem szczytny i uzasadniony cel. Ale tylko w perspektywie ziemskiej i w wąskim zakresie czasowym. Dla wieczności to nie wnosi nic, bo zmienia tylko sytuację, nie człowieka. Jakie szczęście, że Bóg nie spełnia takich oczekiwań. Jakie szczęście, że dał nam papieża, który nie spełni takich oczekiwań.
1 2
OCEŃ TEN ARTYKUŁ
1 2 3 4 5",FRANCISZEK KUCHARCZAK,DODANE 04.05.2005 13:23,GN 18/2005,,https://www.gosc.pl/doc/795472.Czterej-pancerni-i-papiez
Subiektywny przegląd wydarzeń tygodnia,"Wydanie #56. Autor newslettera: Jan Drzymała
Podsumowanie mijającego tygodnia byłoby niepełne bez informacji o tym, że zakończyło się europejskie święto futbolu, a mistrzowski tytuł po zaciętej walce z Anglikami na Wembley przypadł drużynie Italii. O tym, dlaczego ten rozgrywany w nietypowej formie i odłożony w czasie turniej był ważnym wydarzeniem w dalszej części tego - nietypowego i odłożonego w czasie subiektywnego przeglądu tygodnia.
Aby przeczytać ten tekst w całości, trzeba założyć konto w naszym serwisie. Możesz też otrzymywać w każdą niedzielę Subiektywny przegląd tygodnia na swoją skrzynkę mailową, jeśli zamówisz ""Subiektywny newsletter"".
DOSTĘPNE JEST 9% TREŚCI. CHCESZ WIĘCEJ?


1
OCEŃ TEN ARTYKUŁ
1 2 3 4 5",,DODANE 12.07.2021 06:00,,"TAGI:
subiektywny przegląd tygodnia",https://www.gosc.pl/doc/6975597.Subiektywny-przeglad-wydarzen-tygodnia
,,,,,,https://www.gosc.pl/doc/7441407.Radio-bliskiego-kontaktu
"Jeszcze o kompromisie, czyli słowo ad vocem","„Przyjmuję ten tekst jako wyraz pogłębionego namysłu nad trudną, wręcz dramatyczną rzeczywistością, jako chęć rozwiązania sporów w duchu modnego kompromisu” – napisał niedawno w „Naszym Dzienniku” ks. prof. Paweł Bortkiewicz, komentując w ten sposób mój ostatni felieton opublikowany na gosc.pl, zatytułowany: „Czy katolik może popierać kompromis?”. W kwestii owego namysłu – pełna zgoda. Taki właśnie przyświecał mi cel. Jeśli chodzi natomiast o sam kompromis w sprawie aborcji, to rzecz wymaga wyjaśnienia. Z tego właśnie powodu, a także z innych jeszcze, nie mniej ważnych, postanowiłem napisać kilka słów odpowiedzi – ad vocem.
Przede wszystkim wdzięczny jestem Księdzu Profesorowi za to, że dostrzegł wagę i całą złożoność podjętego przeze mnie problemu, zwracając przy tym uwagę na podstawowy aspekt, który kierował moją interpretacją słynnego siedemdziesiątego trzeciego punktu Evangelium vitae – encykliki Jana Pawła II o wartości i nienaruszalności życia ludzkiego: „Aleksander Bańka – pisze Ks. Bortkiewicz – słusznie przypomina zasadniczą linię przewodnią encykliki – bezwarunkową obronę życia ludzkiego”. Fakt ten wart jest podkreślenia przede wszystkim dlatego, aby czytelnik miał jasność w następującej kwestii: mój głos w dyskusji toczącej się wokół orzeczenia Trybunału Konstytucyjnego z 22 października br. nie jest próbą argumentowania na rzecz mniejszej ochrony życia nienarodzonych. Przeciwnie, jestem zdecydowanie za tym, aby życie to było chronione w jak największym stopniu. Przedmiotem dyskusji pozostają natomiast drogi, jakimi należy do tego dążyć. W czym tkwi zatem trudność? Ksiądz Profesor w swoim artykule nawiązuje do nakreślonej przeze mnie, skomplikowanej sytuacji, która w skrócie – gwoli przypomnienia – wygląda obecnie tak:

Trybunał Konstytucyjny orzekł, że niezgodne z konstytucją jest przerywanie ciąży, gdy istnieje duże prawdopodobieństwo ciężkiego i nieodwracalnego upośledzenia płodu albo nieuleczalnej choroby zagrażającej jego życiu. Problem jednak w tym, że jego wyrok nie został do tej pory opublikowany w Dzienniku Ustaw i trudno na razie orzec, jakie będą jego dalsze losy. W chwili obecnej w dalszym ciągu obowiązuje więc przepis tzw. ustawy antyaborcyjnej z 1993 roku. Pojawia się tu następujący dylemat: jak powinien zachować się katolik, gdyby w tej sytuacji pod głosowanie poddany został projekt tak zwanej ustawy prezydenckiej, zakładający ochronę życia dzieci nienarodzonych ze zdiagnozowanym zespołem Downa, lecz dopuszczający aborcję w przypadku tak zwanych wad letalnych. W stosunku do wciąż obowiązującej ustawy z 1993 byłby to krok naprzód; w stosunku do wydanego lecz aktualnie nie powodującego skutków prawnych wyroku Trybunału Konstytucyjnego – krok wstecz. Jak zatem postąpić? Czy odrzucić kompromisową ustawę, licząc na rychłą publikacją wyroku? A co, jeśli ta w ogóle nie nastąpi? A może należałoby poprzeć kompromisową ustawę, mając na uwadze fakt, że siedemdziesiąty trzeci punkt Evangelium vitae zezwala na to w sytuacji, gdy tak stanowione prawo poprawia w kwestii ochrony życia prawo aktualnie obowiązujące? Pojawia się jeszcze inny dylemat: Jak należałoby postąpić, gdyby ogłoszono wyrok Trybunału Konstytucyjnego, a następnie – poddano pod głosowanie prezydencką ustawę kompromisową? W tej sytuacji obowiązywałby już porządek prawny wprowadzony przez orzeczenie Trybunału Konstytucyjnego, a zatem kompromisowy kształt ustawy pogarszałby sytuację dzieci nienarodzonych. Czy jednak – i to oczywiście pozostaje pytanie otwarte – nie należałoby w tej sytuacji uwzględnić innych jeszcze racji? Nie chodzi przy tym wyłącznie o kwestię protestów społecznych, choć można przypuszczać, że wraz z opublikowaniem wyroku eskalują one z nową siłą. Chodzi także o silnie akcentowaną w nauce społecznej Kościoła kwestię dobra wspólnego, którego integralnym elementem jest pokój społeczny. Co więcej, wciąż aktualne pozostaje pytanie, czy na fali narastającego sprzeciwu społecznego nie dojdą do władzy te siły polityczne, które koniunkturalnie dążyć będą do zmiany stanu prawnego – oczywiście zdecydowanie na niekorzyść dzieci nienarodzonych. Pytanie, na ile w obecnej sytuacji należałoby te racje uwzględnić?  

Ks. Paweł Bortkiewicz pisze: „Rozumiem ciężar alternatywy – skoro nie mamy publikacji orzeczenia Trybunału, to mamy dwie możliwości: albo pojawi się ustawa kompromisowa przed publikacją orzeczenia i będzie lepiej, niż jest aktualnie, albo publikacja wyroku będzie wcześniej i ulice miast zostaną jeszcze bardziej ogarnięte pożogą. Projekt kompromisowy mógłby być w tej sytuacji rozwiązaniem. Znowu mam z tym poważne trudności (mówiąc oględnie). Bo stawiam sobie pytanie o sposób stanowienia prawa w Rzeczypospolitej. Nie bardzo chcę się zgodzić z tym, że organem ustawodawczym ma być histeryczna, choć umasowiona grupa (tłumy) sfrustrowanych osób”.

Mówiąc szczerze, ja również mam z tym trudności, choć z racji nieco innych, niż Ksiądz Profesor. Swego czasu wielki chrześcijański filozof, mąż stanu i prymas Belgii, kardynał Désiré Mercier podkreślał w swej „Ogólnej teorii pewności”, że wątpienie jest rozsądną i psychologicznie uzasadnioną postawą intelektu w sytuacji, gdy dana rzeczywistość nie jawi mu się w sposób oczywisty. Trudność, której ja doświadczam, polega na tym, że w całej dyskusji wokół orzeczenia Trybunału Konstytucyjnego dostrzegam szereg poważnych nieoczywistości. Z tego względu – a nie po to, aby, jak sugeruje Ksiądz Profesor, zachęcać do rozwiązania sporu w duchu modnego kompromisu – stawiam w tej debacie określone pytania. Chciałbym bowiem, aby życie nienarodzonych było jak najlepiej chronione, ale nie mam pewności, w jaki sposób można dziś osiągnąć ten cel w stopniu najbardziej satysfakcjonującym.

Pierwsza nieoczywistość, omówiona już wyżej, dotyczy kwestii legislacyjnych. Sposób, w jaki polityczni decydenci rozgrywają orzeczenie Trybunału Konstytucyjnego, coraz bardziej przekonuje mnie, że ich pierwszorzędnym celem nie jest bynajmniej ochrona życia nienarodzonych. Pomijam w tej chwili fakt, że kwestia tak zwanej przesłanki eugenicznej czekała na rozpatrzenie w Trybunale Konstytucyjnym od dłuższego już czasu, a wyrok wydany został w środku pandemii, w obliczu narastającej społecznej frustracji – w najgorszym możliwym momencie, jeśli wziąć pod uwagę interes dzieci nienarodzonych. Pomijam również to, że tak ważne orzeczenie nie zostało poprzedzone ani adekwatną, pozytywną kampanią społeczną, ani odpowiednim pakietem ustaw osłonowych zabezpieczających w należyty sposób sytuację materialną i egzystencjalną kobiet, które urodzą i wychowywać będą dzieci z niepełnosprawnością; jeśli wierzyć osobom bezpośrednio tym zainteresowanym, aktualnie obowiązujące w tej kwestii uregulowania absolutnie nie są wystarczające. Przede wszystkim chodzi jednak o to, w jaki sposób orzeczenie Trybunału Konstytucyjnego zostało potraktowane przez rządzących. Fakt, że można go sobie tak po prostu nie opublikować pokazuje, że w tej kwestii na pierwszym miejscu stawiane są inne niż ochrona życia, prawdopodobnie głównie polityczne interesy. Czy faktycznie można mieć pewność, że losy orzeczenia Trybunału Konstytucyjnego będą zgodne z oczekiwaniami zwolenników większej ochrony życia nienarodzonych? Z pewnością rację ma ks. Bortkiewicz, gdy pisze o Evangelium vitae: „Chyba nikt nie sądzi, że papieski tekst miałby wyrażać aprobatę na wyjęcie spod prawnej ochrony niektórych poczętych dzieci. Chyba nikt znający nauczanie papieskie nie będzie sugerował, że słowa Ojca Świętego wyrażają zgodę na to, by w imię ratowania jednych (na przykład tych z zespołem Downa), można było poświęcić innych (na przykład z wadą letalną). Nie można imputować Papieżowi, że sugerował posłom »kompromis«”. Oczywiście, że nie można. I ja również niczego posłom nie sugeruję. Nie oceniam też sumienia tych, którzy podjęli działania zmierzające do wypracowania rozwiązań kompromisowych. Odwołuję się natomiast do faktu, że takie rozwiązania (choćby w postaci projektu prezydenckiego) już się w przestrzeni publicznej pojawiły. Stawiam więc pytanie, jak powinien postąpić katolik w sytuacji, gdyby zostały one poddane pod głosowanie. Ksiądz Profesor pisze: „Tak naprawdę Jan Paweł II w „Evangelium vitae” nr 73 w ogóle nie mówi wprost o głosowaniu ustawy, a z całą pewnością nie mówi o inicjatywach wnioskodawczych. Mówi jedynie o możliwości udzielenia poparcia propozycjom, tak by ograniczyć szkodliwość złej ustawy. Ale ta sytuacja w aktualnych realiach Polski nie zachodzi”. Zachodzi, Księże Profesorze. Wyrok Trybunału Konstytucyjnego wciąż nie został opublikowany. Formalnie więc ciągle nie obowiązuje. Obowiązuje za to ustawa z 1993 roku.   

Mam też zasadniczą trudność z tym, co pisze ks. Bortkiewicz o histerycznej, choć umasowionej grupie sfrustrowanych osób jako organie ustawodawczym. Ja również nie popieram wulgaryzmów, aktów wandalizmu, happeningów w Kościołach i włos mi się jeży na głowie, gdy widzę kobiety przekazujące sobie z ręki do ręki mikrofon, aby w wiecowej atmosferze opowiadać o tym, jak fajnie było mieć aborcję. A jednak nie potrafię się zgodzić na lekceważenie (delikatnie rzecz ujmując), które wyczuwam w słowach Księdza Profesora pod adresem manifestujących. Nie potrafię, ponieważ jestem przekonany, że ludzka godność, o której uznanie walczymy dla dzieci w łonach matek, nie kończy się w chwili ich narodzin i nie uzależnia się od tego, jak bardzo w swym późniejszym życiu zejdą na manowce antywartości. Jeśli więc postawa nas, jako chrześcijan, ma się czymkolwiek wyróżniać w tym świecie, to nie mogą nią rządzić te same mechanizmy, co więcej – czy nam się to podoba, czy nie – jesteśmy wezwani do tego, aby nawet najbardziej zaciekłych i antykościelnych manifestantów potraktować w ich człowieczeństwie jako wartość samą w sobie. Tego nas uczył Jan Paweł II i takie jest również serce Ewangelii. Dlatego jesteśmy zobowiązani przynajmniej do próby społecznego dialogu.

W swojej polemice z moim stanowiskiem ks. Bortkiewicz zauważa, że „żyjemy w dyktaturze »dialogu« i szukania kompromisów”, z tego też względu nadaje swej argumentacji ton pojednawczy. Doceniam to, aczkolwiek osobiście ową dialogiczność traktuję nie jako dyktat, ale przywilej – wszak dialog jest sposobem, w jaki wydarza się natura samego Boga. Boli mnie zatem jego brak po stronie manifestujących, a jeszcze bardziej – brak jego potrzeby po stronie wielu obrońców życia. Owszem, w sytuacji gdyby prezydencka ustawa kompromisowa została poddana pod głosowanie po wcześniejszym opublikowaniu wyroku Trybunału Konstytucyjnego, osobiście opowiedziałbym się za jej odrzuceniem. Uczyniłbym tak ze względu na wartość, jaką stanowi dla mnie ochrona życia, i na wierność nauczaniu Kościoła, który w siedemdziesiątym trzecim punkcie Evangelium vitae podaje jednoznacznie, że nie należy stanowić prawa, które zmniejsza ochronę życia nienarodzonych w stosunku do prawa aktualnie obowiązującego. Uczyniłbym to jednak z ciężkim sercem i z obawą, że utrwalony w ten sposób społeczny podział prędzej czy później spowoduje brzemienną w skutki kontrreakcję, a z pewnością odbije się na sytuacji Kościoła. Mam niestety wrażenie, że wielu obrońców życia taką perspektywę bagatelizuje. Tymczasem, o ile biegu społecznych wydarzeń oraz dalszych losów ochrony życia nienarodzonych w Polsce nie jesteśmy mimo wszystko w stanie do końca przewidzieć, o tyle konsekwencje dotykające wspólnotę wierzących obserwujemy niemal na bieżąco. Trzeba liczyć się z tym, że w najbliższym czasie czeka nas dalszy przyśpieszony odpływ wiernych – zwłaszcza ludzi młodych – z Kościoła i gruntowna zmiana jego pozycji społecznej. No dobrze – powie ktoś – a może tak musi być? Może tym właśnie zamierza posłużyć się Bóg oczyszczając swój Kościół, aby wzbudzić w nim nowe życie? Może to właśnie jest najbardziej właściwa droga ewangelicznego obumierania? Na te pytania nie mam dziś jeszcze jednoznacznej odpowiedzi. Zgadzam się jednak z Księdzem Profesorem, że w obecnej sytuacji warto mądrze i wnikliwie sięgać do nauczania Jana Pawła II. Nawet jeśli czasami będziemy różnić się w jego interpretacji.
1
OCEŃ TEN ARTYKUŁ
1 2 3 4 5",ALEKSANDER BAŃKA,DODANE 16.11.2020 09:10,,"TAGI:
aleksander bańka kompromis ochrona życia prawo",https://www.gosc.pl/doc/6615073.Jeszcze-o-kompromisie-czyli-slowo-ad-vocem
Gdzie jest Bóg w Cienistej Dolinie?,"Koniec listopada to czas, na który przypadają rocznice urodzin i śmierci C. S. Lewisa - pisarza, którego życie i twórczość doskonale oddają dylematy wiary człowieka XXI w. O niektórych z nich opowiada film ""Cienista Dolina"".
Miarą dzieła filmowego nie jest jego budżet czy ilość zastosowanych efektów specjalnych. Są takie produkcje, które - choć ascetyczne w środkach - na długo zostają w sercu widza czy to ze względu na wybitną grę aktorską czy z powodu realizmu poruszanych problemów. Filmem, który zawiera jedno i drugie jest właśnie ""Cienista Dolina"" - opowieść biograficzna o skomplikowanej miłości, jaka spadła jak grom z jasnego nieba na niemłodego już Clive'a Staplesa Lewisa i Joy Gresham.
Wyreżyserowana przez Richarda Attenborough ""Cienista dolina"" jest produkcją, po którą powinni sięgnąć nie tylko czytelnicy Lewisa czy fani takich gwiazd kina jak Anthony Hopkins, Debra Winger czy Edward Hardwicke, ale każdy, kto przeżył chorobę czy śmierć bliskiej osoby, albo przynajmniej żyje w związku.
Powstały na początku lat 90. XX wieku film (1993) nie przedstawia całego życia Jacka (tak nazywali go przyjaciele) Lewisa. To historia obejmująca kilka niezwykłych lat po zakończeniu II wojny światowej. Okres, w którym w życiu głównego bohatera nagle pojawiła się Joy Gresham.
Joy była amerykańską Żydówką, która w młodości odeszła od wiary (przez pewien okres miała nawet poglądy komunistyczne), ale po latach i nieudanym małżeństwie nawróciła się na chrześcijaństwo. Znaczącą rolę w procesie powrotu do Boga miały w jej życiu apologetyczne książki Lewisa. Najpierw zaczęła wymieniać z nim korespondencję, następnie postanowiła go poznać osobiście. Pierwsze spotkanie zrodziło kolejne, kolejne stały się początkiem przyjaźni. Po niedługim czasie Jack zawarł z Joy cywilny związek małżeński, by umożliwić jej stały pobyt w Anglii. O tym formalnym związku nie wiedział początkowo prawie nikt, jednak gdy nagle okazało się, że Joy choruje na raka kości, Lewis uświadomił sobie, że ta kobieta jest mu szczególnie bliska. Wtedy to, gdy Joy przebywała w szpitalu, zawarli również ślub kościelny (w Kościele anglikańskim).
Powstaje film o nawróceniu autora ""Opowieści z Narnii""
Pomimo pandemii COVID-19 w Anglii powstaje film opowiadający o życiu jednego z najbardziej rozpoznawalnych pisarzy pochodzących z tego kraju – Clivea Staplesa Lewisa. Film będzie kroniką nawrócenia autora „Opowieści z Narnii. Część zdjęć kręcona jest w wiosce na północ od Oxfordu, w domu w którym mieszkał i tworzył.  
""Cienista Dolina"" to opowieść o miłości, która zaskakuje w najmniej spodziewanym momencie. Miłości, która w tajemniczy sposób na pewnym etapie wiąże się z cierpieniem. I tak reżyser dotyka historii tej Miłości, o której Jack tak często pisał - nieodłącznie związanej z Krzyżem.
Historia opowiedziana przez twórców filmu pokazuje zderzenia dwóch rzeczywistości: rozstania z kimś, kogo się kocha i wiary. I o ile na pozór może się wydawać, że wiara pomaga przejść przez chorobę czy śmierć bliskiej osoby, o tyle rzeczywistość bywa bardziej skomplikowana. Jak to możliwe, że Bóg, który jest samym dobrem i miłością pozwala, abyśmy cierpieli, a co gorsza cierpiały osoby nam najbliższe? Jak to możliwe, że dobry Ojciec wydaje się niekiedy być głuchy na nasze rozpaczliwe modlitwy o wyzdrowienie? W pierwszym odruchu to wydaje się być sprzeczne. I czy choroba dotyka Twojego współmałżonka, dziecka czy rodzica - mechanizm jest ten sam. Szok wywołany tym dysonansem jest potworny - to jak zderzenie czołowe dwóch rozpędzonych pociągów. Właśnie o tym opowiada ""Cienista Dolina"". Ustami Anthonego Hopkinsa C. S. Lewis pyta: Po co nam miłość, skoro jej strata tak boli?
A jednak odpowiedź jest pozytywna - bo choć cierpienie rozstania wydaje się okrutne, to ten ból jest integralną częścią szczęścia, jakim jest osobista relacja z drugim człowiekiem. Szczęścia, jakiego nie zastąpi żadne poczucie bezpieczeństwa.
1
OCEŃ TEN ARTYKUŁ
1 2 3 4 5",WOJCIECH TEISTER,DODANE 23.11.2020 20:22,,,https://www.gosc.pl/doc/6624209.Gdzie-jest-Bog-w-Cienistej-Dolinie
"Jeszcze o kompromisie, czyli słowo ad vocem","„Przyjmuję ten tekst jako wyraz pogłębionego namysłu nad trudną, wręcz dramatyczną rzeczywistością, jako chęć rozwiązania sporów w duchu modnego kompromisu” – napisał niedawno w „Naszym Dzienniku” ks. prof. Paweł Bortkiewicz, komentując w ten sposób mój ostatni felieton opublikowany na gosc.pl, zatytułowany: „Czy katolik może popierać kompromis?”. W kwestii owego namysłu – pełna zgoda. Taki właśnie przyświecał mi cel. Jeśli chodzi natomiast o sam kompromis w sprawie aborcji, to rzecz wymaga wyjaśnienia. Z tego właśnie powodu, a także z innych jeszcze, nie mniej ważnych, postanowiłem napisać kilka słów odpowiedzi – ad vocem.
Przede wszystkim wdzięczny jestem Księdzu Profesorowi za to, że dostrzegł wagę i całą złożoność podjętego przeze mnie problemu, zwracając przy tym uwagę na podstawowy aspekt, który kierował moją interpretacją słynnego siedemdziesiątego trzeciego punktu Evangelium vitae – encykliki Jana Pawła II o wartości i nienaruszalności życia ludzkiego: „Aleksander Bańka – pisze Ks. Bortkiewicz – słusznie przypomina zasadniczą linię przewodnią encykliki – bezwarunkową obronę życia ludzkiego”. Fakt ten wart jest podkreślenia przede wszystkim dlatego, aby czytelnik miał jasność w następującej kwestii: mój głos w dyskusji toczącej się wokół orzeczenia Trybunału Konstytucyjnego z 22 października br. nie jest próbą argumentowania na rzecz mniejszej ochrony życia nienarodzonych. Przeciwnie, jestem zdecydowanie za tym, aby życie to było chronione w jak największym stopniu. Przedmiotem dyskusji pozostają natomiast drogi, jakimi należy do tego dążyć. W czym tkwi zatem trudność? Ksiądz Profesor w swoim artykule nawiązuje do nakreślonej przeze mnie, skomplikowanej sytuacji, która w skrócie – gwoli przypomnienia – wygląda obecnie tak:

Trybunał Konstytucyjny orzekł, że niezgodne z konstytucją jest przerywanie ciąży, gdy istnieje duże prawdopodobieństwo ciężkiego i nieodwracalnego upośledzenia płodu albo nieuleczalnej choroby zagrażającej jego życiu. Problem jednak w tym, że jego wyrok nie został do tej pory opublikowany w Dzienniku Ustaw i trudno na razie orzec, jakie będą jego dalsze losy. W chwili obecnej w dalszym ciągu obowiązuje więc przepis tzw. ustawy antyaborcyjnej z 1993 roku. Pojawia się tu następujący dylemat: jak powinien zachować się katolik, gdyby w tej sytuacji pod głosowanie poddany został projekt tak zwanej ustawy prezydenckiej, zakładający ochronę życia dzieci nienarodzonych ze zdiagnozowanym zespołem Downa, lecz dopuszczający aborcję w przypadku tak zwanych wad letalnych. W stosunku do wciąż obowiązującej ustawy z 1993 byłby to krok naprzód; w stosunku do wydanego lecz aktualnie nie powodującego skutków prawnych wyroku Trybunału Konstytucyjnego – krok wstecz. Jak zatem postąpić? Czy odrzucić kompromisową ustawę, licząc na rychłą publikacją wyroku? A co, jeśli ta w ogóle nie nastąpi? A może należałoby poprzeć kompromisową ustawę, mając na uwadze fakt, że siedemdziesiąty trzeci punkt Evangelium vitae zezwala na to w sytuacji, gdy tak stanowione prawo poprawia w kwestii ochrony życia prawo aktualnie obowiązujące? Pojawia się jeszcze inny dylemat: Jak należałoby postąpić, gdyby ogłoszono wyrok Trybunału Konstytucyjnego, a następnie – poddano pod głosowanie prezydencką ustawę kompromisową? W tej sytuacji obowiązywałby już porządek prawny wprowadzony przez orzeczenie Trybunału Konstytucyjnego, a zatem kompromisowy kształt ustawy pogarszałby sytuację dzieci nienarodzonych. Czy jednak – i to oczywiście pozostaje pytanie otwarte – nie należałoby w tej sytuacji uwzględnić innych jeszcze racji? Nie chodzi przy tym wyłącznie o kwestię protestów społecznych, choć można przypuszczać, że wraz z opublikowaniem wyroku eskalują one z nową siłą. Chodzi także o silnie akcentowaną w nauce społecznej Kościoła kwestię dobra wspólnego, którego integralnym elementem jest pokój społeczny. Co więcej, wciąż aktualne pozostaje pytanie, czy na fali narastającego sprzeciwu społecznego nie dojdą do władzy te siły polityczne, które koniunkturalnie dążyć będą do zmiany stanu prawnego – oczywiście zdecydowanie na niekorzyść dzieci nienarodzonych. Pytanie, na ile w obecnej sytuacji należałoby te racje uwzględnić?  

Ks. Paweł Bortkiewicz pisze: „Rozumiem ciężar alternatywy – skoro nie mamy publikacji orzeczenia Trybunału, to mamy dwie możliwości: albo pojawi się ustawa kompromisowa przed publikacją orzeczenia i będzie lepiej, niż jest aktualnie, albo publikacja wyroku będzie wcześniej i ulice miast zostaną jeszcze bardziej ogarnięte pożogą. Projekt kompromisowy mógłby być w tej sytuacji rozwiązaniem. Znowu mam z tym poważne trudności (mówiąc oględnie). Bo stawiam sobie pytanie o sposób stanowienia prawa w Rzeczypospolitej. Nie bardzo chcę się zgodzić z tym, że organem ustawodawczym ma być histeryczna, choć umasowiona grupa (tłumy) sfrustrowanych osób”.

Mówiąc szczerze, ja również mam z tym trudności, choć z racji nieco innych, niż Ksiądz Profesor. Swego czasu wielki chrześcijański filozof, mąż stanu i prymas Belgii, kardynał Désiré Mercier podkreślał w swej „Ogólnej teorii pewności”, że wątpienie jest rozsądną i psychologicznie uzasadnioną postawą intelektu w sytuacji, gdy dana rzeczywistość nie jawi mu się w sposób oczywisty. Trudność, której ja doświadczam, polega na tym, że w całej dyskusji wokół orzeczenia Trybunału Konstytucyjnego dostrzegam szereg poważnych nieoczywistości. Z tego względu – a nie po to, aby, jak sugeruje Ksiądz Profesor, zachęcać do rozwiązania sporu w duchu modnego kompromisu – stawiam w tej debacie określone pytania. Chciałbym bowiem, aby życie nienarodzonych było jak najlepiej chronione, ale nie mam pewności, w jaki sposób można dziś osiągnąć ten cel w stopniu najbardziej satysfakcjonującym.

Pierwsza nieoczywistość, omówiona już wyżej, dotyczy kwestii legislacyjnych. Sposób, w jaki polityczni decydenci rozgrywają orzeczenie Trybunału Konstytucyjnego, coraz bardziej przekonuje mnie, że ich pierwszorzędnym celem nie jest bynajmniej ochrona życia nienarodzonych. Pomijam w tej chwili fakt, że kwestia tak zwanej przesłanki eugenicznej czekała na rozpatrzenie w Trybunale Konstytucyjnym od dłuższego już czasu, a wyrok wydany został w środku pandemii, w obliczu narastającej społecznej frustracji – w najgorszym możliwym momencie, jeśli wziąć pod uwagę interes dzieci nienarodzonych. Pomijam również to, że tak ważne orzeczenie nie zostało poprzedzone ani adekwatną, pozytywną kampanią społeczną, ani odpowiednim pakietem ustaw osłonowych zabezpieczających w należyty sposób sytuację materialną i egzystencjalną kobiet, które urodzą i wychowywać będą dzieci z niepełnosprawnością; jeśli wierzyć osobom bezpośrednio tym zainteresowanym, aktualnie obowiązujące w tej kwestii uregulowania absolutnie nie są wystarczające. Przede wszystkim chodzi jednak o to, w jaki sposób orzeczenie Trybunału Konstytucyjnego zostało potraktowane przez rządzących. Fakt, że można go sobie tak po prostu nie opublikować pokazuje, że w tej kwestii na pierwszym miejscu stawiane są inne niż ochrona życia, prawdopodobnie głównie polityczne interesy. Czy faktycznie można mieć pewność, że losy orzeczenia Trybunału Konstytucyjnego będą zgodne z oczekiwaniami zwolenników większej ochrony życia nienarodzonych? Z pewnością rację ma ks. Bortkiewicz, gdy pisze o Evangelium vitae: „Chyba nikt nie sądzi, że papieski tekst miałby wyrażać aprobatę na wyjęcie spod prawnej ochrony niektórych poczętych dzieci. Chyba nikt znający nauczanie papieskie nie będzie sugerował, że słowa Ojca Świętego wyrażają zgodę na to, by w imię ratowania jednych (na przykład tych z zespołem Downa), można było poświęcić innych (na przykład z wadą letalną). Nie można imputować Papieżowi, że sugerował posłom »kompromis«”. Oczywiście, że nie można. I ja również niczego posłom nie sugeruję. Nie oceniam też sumienia tych, którzy podjęli działania zmierzające do wypracowania rozwiązań kompromisowych. Odwołuję się natomiast do faktu, że takie rozwiązania (choćby w postaci projektu prezydenckiego) już się w przestrzeni publicznej pojawiły. Stawiam więc pytanie, jak powinien postąpić katolik w sytuacji, gdyby zostały one poddane pod głosowanie. Ksiądz Profesor pisze: „Tak naprawdę Jan Paweł II w „Evangelium vitae” nr 73 w ogóle nie mówi wprost o głosowaniu ustawy, a z całą pewnością nie mówi o inicjatywach wnioskodawczych. Mówi jedynie o możliwości udzielenia poparcia propozycjom, tak by ograniczyć szkodliwość złej ustawy. Ale ta sytuacja w aktualnych realiach Polski nie zachodzi”. Zachodzi, Księże Profesorze. Wyrok Trybunału Konstytucyjnego wciąż nie został opublikowany. Formalnie więc ciągle nie obowiązuje. Obowiązuje za to ustawa z 1993 roku.   

Mam też zasadniczą trudność z tym, co pisze ks. Bortkiewicz o histerycznej, choć umasowionej grupie sfrustrowanych osób jako organie ustawodawczym. Ja również nie popieram wulgaryzmów, aktów wandalizmu, happeningów w Kościołach i włos mi się jeży na głowie, gdy widzę kobiety przekazujące sobie z ręki do ręki mikrofon, aby w wiecowej atmosferze opowiadać o tym, jak fajnie było mieć aborcję. A jednak nie potrafię się zgodzić na lekceważenie (delikatnie rzecz ujmując), które wyczuwam w słowach Księdza Profesora pod adresem manifestujących. Nie potrafię, ponieważ jestem przekonany, że ludzka godność, o której uznanie walczymy dla dzieci w łonach matek, nie kończy się w chwili ich narodzin i nie uzależnia się od tego, jak bardzo w swym późniejszym życiu zejdą na manowce antywartości. Jeśli więc postawa nas, jako chrześcijan, ma się czymkolwiek wyróżniać w tym świecie, to nie mogą nią rządzić te same mechanizmy, co więcej – czy nam się to podoba, czy nie – jesteśmy wezwani do tego, aby nawet najbardziej zaciekłych i antykościelnych manifestantów potraktować w ich człowieczeństwie jako wartość samą w sobie. Tego nas uczył Jan Paweł II i takie jest również serce Ewangelii. Dlatego jesteśmy zobowiązani przynajmniej do próby społecznego dialogu.

W swojej polemice z moim stanowiskiem ks. Bortkiewicz zauważa, że „żyjemy w dyktaturze »dialogu« i szukania kompromisów”, z tego też względu nadaje swej argumentacji ton pojednawczy. Doceniam to, aczkolwiek osobiście ową dialogiczność traktuję nie jako dyktat, ale przywilej – wszak dialog jest sposobem, w jaki wydarza się natura samego Boga. Boli mnie zatem jego brak po stronie manifestujących, a jeszcze bardziej – brak jego potrzeby po stronie wielu obrońców życia. Owszem, w sytuacji gdyby prezydencka ustawa kompromisowa została poddana pod głosowanie po wcześniejszym opublikowaniu wyroku Trybunału Konstytucyjnego, osobiście opowiedziałbym się za jej odrzuceniem. Uczyniłbym tak ze względu na wartość, jaką stanowi dla mnie ochrona życia, i na wierność nauczaniu Kościoła, który w siedemdziesiątym trzecim punkcie Evangelium vitae podaje jednoznacznie, że nie należy stanowić prawa, które zmniejsza ochronę życia nienarodzonych w stosunku do prawa aktualnie obowiązującego. Uczyniłbym to jednak z ciężkim sercem i z obawą, że utrwalony w ten sposób społeczny podział prędzej czy później spowoduje brzemienną w skutki kontrreakcję, a z pewnością odbije się na sytuacji Kościoła. Mam niestety wrażenie, że wielu obrońców życia taką perspektywę bagatelizuje. Tymczasem, o ile biegu społecznych wydarzeń oraz dalszych losów ochrony życia nienarodzonych w Polsce nie jesteśmy mimo wszystko w stanie do końca przewidzieć, o tyle konsekwencje dotykające wspólnotę wierzących obserwujemy niemal na bieżąco. Trzeba liczyć się z tym, że w najbliższym czasie czeka nas dalszy przyśpieszony odpływ wiernych – zwłaszcza ludzi młodych – z Kościoła i gruntowna zmiana jego pozycji społecznej. No dobrze – powie ktoś – a może tak musi być? Może tym właśnie zamierza posłużyć się Bóg oczyszczając swój Kościół, aby wzbudzić w nim nowe życie? Może to właśnie jest najbardziej właściwa droga ewangelicznego obumierania? Na te pytania nie mam dziś jeszcze jednoznacznej odpowiedzi. Zgadzam się jednak z Księdzem Profesorem, że w obecnej sytuacji warto mądrze i wnikliwie sięgać do nauczania Jana Pawła II. Nawet jeśli czasami będziemy różnić się w jego interpretacji.
1
OCEŃ TEN ARTYKUŁ
1 2 3 4 5",ALEKSANDER BAŃKA,DODANE 16.11.2020 09:10,,"TAGI:
aleksander bańka kompromis ochrona życia prawo",https://www.gosc.pl/doc/6615073.Jeszcze-o-kompromisie-czyli-slowo-ad-vocem
Zawiedziona miłość,"Czy jest wciąż miejsce na współistnienie dwóch postaw wobec świata: konserwatywnej i liberalnej?
Kryzys Zachodu stał się faktem. Zachodu postrzeganego jako pewien bliski doskonałości model demokracji liberalnej. Różnice pojawiają się jedynie w ocenie stanu czy też fazy owego kryzysu. Jedni dopiero niedawno zaczęli dostrzegać symptomy choroby, inni są już na pozycjach apokaliptycznych. „Nie ma po co wciąż wieszczyć końca Zachodu czy wzywać do obrony przed jego upadkiem, gdyż już dawno jest po jego upadku i końcu” – pisze Rafał Tichy w periodyku „44”. Bardziej stonowana, choć równie pesymistyczna jest diagnoza prof. Wojciecha Roszkowskiego zawarta w głośnej książce „Roztrzaskane lustro”. Pęknięcie liberalnego fundamentu, na którym po II wojnie światowej ufundowana została cywilizacja zachodniej Europy, opisują autorzy „Teologii Politycznej” w swoim roczniku. Nie ma wątpliwości, że nasz świat zatrząsł się w posadach na długo przed pandemią i na pewno nie wróci już do równowagi. Co to oznacza dla chrześcijan, którzy od pół wieku starali się budować przestrzeń dialogu z liberalnym światem?
Porwanie liberalizmu
Trzeba sprawę postawić jasno: nie ma już liberalizmu, z którym taki dialog był kiedyś możliwy. Profesor Marek Cichocki przyznaje, że XIX-wieczny liberalizm był odkrywczy i ożywczy, niestety dziś stał się koncepcją nietolerancyjną i zamkniętą. – Liberalizm idzie w kierunku doktrynerstwa, zawęża horyzont poznawczy, z latami kurczy się wśród ludzi tej formacji gotowość do akceptacji poglądów odmiennych. Oni są otwarci, ale jedynie na odmienności natury obyczajowej, natomiast już nie na odmienne poglądy dotyczące polityki czy kultury – zauważa historyk idei.
Inny autor „Teologii Politycznej”, prof. Dariusz Gawin, dopowiada, że liberalizm stał się dziś zakładnikiem lewicy. Mamy wręcz do czynienia z czymś na kształt porwania liberalizmu w wir współczesnych wojen kulturowych. Coś, co było znakiem rozpoznawczym tego nurtu ideowego, pewien stoicyzm, dystans wobec politycznego zacietrzewienia, zostało zdeformowane. Liberałowie zaczęli mówić językiem radykalnym, wręcz rewolucyjnym. – Jako konserwatyści bolejemy nad tym porwaniem, bo liberalizm jest także elementem wielkiej tradycji Zachodu – mówi Dariusz Gawin.
Kiedy więc zastanawiamy się, czy jest wciąż miejsce na współistnienie dwóch postaw wobec świata: konserwatywnej i liberalnej, musimy pamiętać, że ta druga straciła swoją naturalną otwartość i niechęć do radykalizmów. Liberał przestał być sobą; zamiast słynnej racjonalności kieruje nim rewolucyjna gorączka.
1 2 3
OCEŃ TEN ARTYKUŁ
1 2 3 4 5",PIOTR LEGUTKO,DODANE 08.04.2021 00:00,GN 14/2021,,https://www.gosc.pl/doc/6806946.Zawiedziona-milosc
Bóg nie stracił kontroli nad światem,"Bóg widzi pragnienia serca wszędzie i wszędzie do nas przychodzi. Nic nie tracimy. Wydaje się raczej jakbyśmy wypływali na głębię zaufania.
Jest sobota 19-sty grudnia. Właśnie stoję w markecie proponując spotkanej sąsiadce, że zawiozę jej większe zakupy do domu, bo ona jeździ tylko rowerem. Jest wdzięczna. Zostawia mi dwa pudełka. Odchodzę. W tym momencie SMS od męża: ""Jednak straciłem węch"". Jeszcze mam nadzieję, że może się pomylił, ale i tak intuicyjnie zwiększam zawartość koszyka z zakupami. Wracam do domu. Jest jeszcze jedna pilna rzecz do kupienia - choinka. Zabieram jedno dziecko ze sobą. Kupujemy bez większego marudzenia, jakby w pośpiechu. Nawet sami wyciągamy z auta i stawiamy na tarasie, bo mąż cały czas źle się czuje.
Teraz mogę pozbierać myśli. Najważniejsze zakupy są, choć nie świąteczne. Jeszcze trzeba poinformować rodzinę. I choć człowiek bardzo potrzebuje w takiej chwili podzielić się swoją rozterką, to rodzina, z którą mieliśmy wspólnie zjeść Wieczerzę Wigilijną również odczuwa ciężar nieuchronnej rozłąki. I to w te szczególne dni, kiedy mieliśmy się nacieszyć swoją obecnością. Też muszą oswoić się ze zmianą planów. Od tej pory oni będą robić zakupy. I choć ja nie mam większych objawów, to nie wychodzę już z domu.
Przez kilka dni planuję zakupy, wydzwaniam, gotuję, walczę ze smutkiem. Przeplatają się we mnie nieustannie na zmianę rozterka i nadzieja. Mąż odpoczywa, czeka na rozmowę z lekarzem, na wynik badania, ale złudzeń nie ma.
To wszystko jednak to tylko zewnętrze. W sercu zadaję sobie pytanie: ""Po co kolejne Święta mamy spędzić tylko we czworo przy stole?"". Wiem, że kiedy odkryje się po co Bóg doświadcza nas trudnościami, to mają one sens i nie są już trudnościami. Takim oto sposobem staję się w zupełności odpowiedzialna za te nasze rodzinne święta. Zrobię ile mogę, żeby było ciepło, żeby było tradycyjnie. Świadomość tak ważnego zadania dodaje mi siły, zapominam o swoich dolegliwościach. To chyba normalne, takie zwykłe dla niemal każdej matki - Polki.
Trzeba teraz pomyśleć o przystrojeni domu, o wszystkich nieodłącznych elementach. Kiedy mąż czuje się już nieco lepiej, robi z dziećmi łańcuchy, samodzielnie wykonuje żłóbek. Lepimy razem figurkę Jezusa z dziecięcej ciastoliny. U dzieci w pokoju powstaje stajenka z klocków Duplo. O opłatek się nie martwię - mamy dwa opakowania z poprzednich lat, bo przecież zawsze wyjeżdżaliśmy w gości.
W środę odbywa się Wigilia w przedszkolu i jedna z mam przywozi mi stroiki świąteczne dzieci. Spotkanie z nią ma jednak większy sens. Jej teść zmarł wczoraj. To ustawia mnie znowu we właściwym miejscu. Mimo epidemii, życie toczy się swoim rytmem i Covid nie jest całym światem, mimo że cały świat nam odmienił.
Przychodzi dzień Wigilii. Odpuszczam stres i zastanawianie się czy o czymś nie zapomniałam. Mąż śpi dużo. Odpoczynek jest ważniejszy. W końcu wszystko gotowe, dzieci ubrane elegancko. Przychodzi czas życzeń. Dzieci stają na wysokości zadania. Zauważyły powagę uroczystości. Jestem z nich dumna. Kiedy słyszę życzenia od starszaka: ""Życzę ci, byś zawsze słuchała swojego Anioła Stróża"", moje serce rośnie. Choć wiem, że to nie tylko moja zasługa, ale również Sióstr z przedszkola. Młodszy natomiast mówi: ""Życzę ci, że mam taką fajną mamę"". Wiem, że w większym gronie dzieci mogłyby być bardziej zagubione i nie mieć odwagi wypowiedzieć takich słów. Skupiamy się bardziej na sobie, na relacjach, na naszej własnej małej rodzinie.
Koniec Świąt to dla nas dalszy ciąg czasu zamknięcia. Doświadczyliśmy troski najbliższych, która tym razem ma inny wymiar, która wymaga innego zaangażowania. Tęsknota za tym co najbliższe: za bliskimi, również za Mszą Świętą jest nieustająca. Dla nas, którzy niemal codziennie uczestniczymy w Eucharystii, a najbardziej regularnie w czasie kiedy był limit 5 osób, odzwyczajanie się ""na siłę"", mimo początkowych obaw, wcale nie robi nam szkody. Mąż pewnie skończy kwarantannę wcześniej i pierwsze o co go poproszę, to aby, jako szafarz, przyniósł mi Pana Jezusa. Narastające i nieukojone pragnienie Eucharystii przyniesie swoje owoce kiedy kwarantanna dobiegnie końca.
Choć tak naprawdę już przynosi. Bóg widzi pragnienia serca wszędzie i wszędzie do nas przychodzi. W różnych okolicznościach historii ludzie nie mieli możliwości przyjmowania Komunii św. codziennie. Ten czas nie jest czasem zmarnowanym. Pozostajemy w jedności z Kościołem, trwając wspólnie na modlitwie, za zamkniętymi drzwiami, gdyż świat obawia się o nasze i o swoje zdrowie. Nic nie tracimy. Wydaje się raczej jakbyśmy wypływali na głębię. Głębię zaufania. Mimo, że świat wydaje się stracił kontrolę nad chorobą, to Pan Bóg kontroli nie stracił.
***
Tekst przyszedł do redakcji gosc.pl w odpowiedzi na konkurs ""Moje święta w pandemii"". Otrzymał wyróżnienie.
1
OCEŃ TEN ARTYKUŁ
1 2 3 4 5",KRYSTYNA KRET,DODANE 30.12.2020 09:42,,,https://www.gosc.pl/doc/6670983.Bog-nie-stracil-kontroli-nad-swiatem
Subiektywny przegląd tygodnia,"Wydanie #60. Zapraszam do lektury: Aleksandra Pietryga
Dzień dobry. Zakończyły się igrzyska olimpijskie w Tokio. Razem z ich podsumowaniem, podsumowujemy miniony tydzień. Zapraszam na subiektywny przegląd tygodnia.
Za nami finał Igrzysk XXXII Olimpiady w Tokio. Następne odbędą się za trzy lata w Paryżu. Na większości aren igrzysk w Tokio z powodu trudnej sytuacji związanej z pandemią COVID-19 nie było kibiców. Obowiązywały też ograniczenia w przemieszczaniu się i spotkaniach towarzyskich, przez co wioska olimpijska nie tętniła życiem jak zazwyczaj. Wśród uczestników imprezy wykryto kilkaset przypadków infekcji, w tym 32 u sportowców. 19 zawodników z powodu koronawirusa nie mogło wystąpić w igrzyskach.
Dla polskich olimpijczyków minione igrzyska okazały się łaskawe. Polscy sportowcy zdobyli w Tokio 14 medali: cztery złote oraz po pięć srebrnych i brązowych. Zajęli też 17. miejsce w klasyfikacji medalowej.
DOSTĘPNE JEST 14% TREŚCI. CHCESZ WIĘCEJ?


1
OCEŃ TEN ARTYKUŁ
1 2 3 4 5",,DODANE 09.08.2021 20:42,,,https://www.gosc.pl/doc/7026273.Subiektywny-przeglad-tygodnia
Subiektywny przegląd tygodnia,"Wydanie #53. Zapraszam do lektury: Piotr Sacha
Wspominając start... czy raczej falstart Polaków na turnieju Euro 2020, przypomniała mi się znana sentencja Ludwika Wittgensteina: „O czym nie można mówić, o tym trzeba milczeć”. Wydaje się, że o polskiej drużynie trenera z Portugalii powiedziano i napisano już wystarczająco dużo. A może nawet za dużo. A poziom frustracji w kraju nad Wisłą po wieczorze poniedziałkowym sięgnął szczytu Tatr. Rysą na obrazie reprezentacji Sousy (a prezes Boniek już zapewnił, że bez względu na wyniki trener zostaje) jest z pewnością mecz ze Słowacją. W wieczór sobotni nadzieje na awans do następnej rundy Euro 2020 odżyły. Rysa się zamazuje... No ale ten Wittgenstein... Więc sza.
Aby przeczytać ten tekst w całości, trzeba założyć konto w naszym serwisie. Możesz też otrzymywać w każdą niedzielę Subiektywny przegląd tygodnia na swoją skrzynkę mailową, jeśli zamówisz ""Subiektywny newsletter"".
DOSTĘPNE JEST 13% TREŚCI. CHCESZ WIĘCEJ?


1",,DODANE 20.06.2021 17:50,,"TAGI:
subiektywny przegląd tygodnia",https://www.gosc.pl/doc/6937813.Subiektywny-przeglad-tygodnia
Wymowne milczenie świata,"Świat nie zauważa niebezpieczeństwa, jakim jest umacnianie radykalnego islamu w Afryce – uważa bp Luiz Fernando Lisboa z Mozambiku. Przez trzy lata islamiści wygnali z jego diecezji 800 tys. chrześcijan.
Wszystko jest zniszczone, a ludność schroniła się w pobliskich zaroślach – powiedział watykańskiej agencji misyjnej Fides ks. Edegard Silva po ostatnim ataku. Misję Nangololo dżihadyści zaatakowali w ostatnim dniu października, jednak dopiero teraz wrócili tam pierwsi wygnańcy i poinformowali o zniszczeniach. Równie wielkie są cierpienia mieszkańców, którzy doznali przemocy ze strony napastników i licznych zbrodni. – Wzdłuż dróg znajdowano wiele okaleczonych i rozkładających się ciał. Wielu osobom obcięto głowy, a ich domy spalono i zburzono – mówi ks. Silva. Mówi się o licznych masakrach i o 500 tys. uchodźców. Już wcześniej 300 tys. chrześcijan musiało uciekać z tego regionu.
Skąd ta bieda
Zniszczona placówka była jedną z najstarszych misji katolickich w tym ubogim kraju, w którym Kościół katolicki liczy 6 mln ochrzczonych, stanowiących 28 proc. społeczeństwa. Północny region, gdzie leży Cabo Delgado, zdominowany jest przez muzułmanów, którzy stanowią jedną piątą mieszkańców kraju. Przez wieki udawało się zachowywać pokojowe współistnienie. Eskalacja przemocy zaczęła się trzy lata temu, a rok 2020 był czasem regularnych ataków islamskich bojówek na wspólnoty katolickie oraz niszczenia ich mienia. – Islamiści dopuszczają się ludobójstwa chrześcijan, a świat milczy. Brak reakcji to jak przyzwolenie na kolejne masakry – dodaje ks. Silva. Szacuje, że przez ostatnie trzy lata zginęły nawet 4 tys. chrześcijan, a fala uchodźców wywołała poważny kryzys humanitarny. – Gdyby nie interwencje papieża Franciszka, świat nie usłyszałby o naszym dramacie – zauważa bp Lisboa. Ma na myśli liczne apele w sprawie sytuacji w Cabo Delgado w czasie spotkań na Anioł Pański i przypominanie o trwającym tam kryzysie humanitarnym. – Tych napomnień płynących z papieskiego okna nie da się zignorować, tak samo jak słów wypowiedzianych w czasie pielgrzymki do naszego kraju – mówi portugalski biskup misyjny, nawiązując do wizyty we wrześniu 2019 r. Papież podjął wiele trudnych tematów. Mówił o prawie Mozambijczyków do pokoju. Przypomniał, że pokój oznacza odbudowę godności człowieka, a to nie daje zgody na wyzysk. – Franciszek zwrócił uwagę na problem związany z rozkradaniem dóbr naturalnych Mozambiku. Pierwszym powodem konfliktu w Cabo Delgado są bowiem bogactwa, do których dopiero potem została dorobiona ideologia mająca doprowadzić do przejęcia kontroli nad tym terenem. Ludzie biedni nigdy nie korzystają z miejscowych bogactw – mówi ks. Maurizio Bolzon. Wspomina, że władze Mozambiku były zszokowane otwartym tekstem papieża, który powiedział, że nie rozumie, dlaczego kraj, który ma tak wiele bogactw naturalnych i kulturalnych, jest jednym z najbiedniejszych na świecie. Nie rozumie, dlaczego 80 proc. ludności żyje w skrajnej nędzy, skoro kraj jest tak bogaty.
Kłopotliwe bogactwo
To, co dzieje się w Cabo Delgado, objęte jest zmową milczenia. Wielu miejscowych dziennikarzy, którzy podejmowali ten temat, zniknęło, a nagrany przez nich materiał został zarekwirowany przez władze. Ujawniający nadużycia bp Lisboa regularnie otrzymuje pogróżki. – Cabo Delgado jest jedną z najuboższych i najbardziej zacofanych prowincji Mozambiku. Jednocześnie jest to ziemia bogata w złoto, rubiny i inne kamienie szlachetne – wyznaje podchodzący z Portugalii biskup, który zanim 8 lat temu został ordynariuszem diecezji Pomba, przez 20 lat posługiwał na najtrudniejszych placówkach w Mozambiku. Biskup Lisboa zauważa, że przemoc zaczęła się szerzyć, gdy dekadę temu odkryto na tym terenie pokłady gazu ziemnego. Według niektórych badań są one tak wielkie, że są w stanie zamienić kraj w drugiego światowego producenta gazu po Katarze. Po takie pieniądze wielu chętnie wyciąga ręce, a wojna religijna staje się jedynie elementem mającym odwrócić uwagę od prawdziwych motywów. – U nas najpierw działały lokalne ugrupowania islamskie, które z czasem weszły w koalicję z tzw. Państwem Islamskim i najemnikami z zagranicy – mówi biskup. Odrzucają oni świecki model społeczeństwa i chcą w tym regionie stworzyć społeczność rządzoną według islamskiego prawa szariatu. Coraz prężniej dążą też do utworzenia własnego kalifatu, który byłby twierdzą proklamowanego przez nich Państwa Islamskiego Afryki Środkowej, które mackami dżihadu wychodzącymi z Mali, Czadu, Nigerii i Burkina Faso chce oplatać kolejne kraje Czarnego Lądu.
Według ks. Angela Romano ze Wspólnoty św. Idziego wyraźnie widoczny jest zewnętrzny wpływ w działalności mozambijskich grup terrorystycznych. Ekstremistyczni liderzy przybyli z Kenii, Somalii i Tanzanii, znajdując podatny grunt dla swojej aktywności, szczególnie wśród młodych i ubogich Mozambijczyków, którzy nie korzystają z dobrodziejstw ekonomicznego rozwoju. – Terroryści coraz częściej porywają księży i siostry zakonne dla okupu. Mogą uderzyć w kolejne rejony prowincji Cabo Delgado. Sytuacja jest bardzo poważna. Kryzys humanitarny jest również bardzo dotkliwy – podkreśla ks. Romano. Dżihadyści urośli w siłę po tym, jak przejęli kontrolę nad portowym miastem Mocímboa da Praia, niszcząc w nim nawet szkoły i szpitale. Drogą morską mogą teraz swobodnie dostarczać broń i transportować najemników, a także wywozić na sprzedaż zagrabione surowce.
1 2
OCEŃ TEN ARTYKUŁ
1 2 3 4 5",BEATA ZAJĄCZKOWSKA,DODANE 11.02.2021 00:00,GN 6/2021,,https://www.gosc.pl/doc/6726082.Wymowne-milczenie-swiata
Cudowny olej Matki Bożej i lwy z Zahle,"W ostatnich dniach często wracam do tamtego wspomnienia. Może dlatego, że tak wiele pojawiło się w ostatnim czasie rozmaitych narracji o czasach grozy z Maryją w roli głównej - jako zwiastunką Bożego gniewu i nadciągającej kary. Niby ostrzegającą, ale w taki sposób, że strach się bać. Ja mam w sercu inny obraz i myślę, że w pełni uprawniony, patrząc na to, w jaki sposób Maryja zatroszczyła się o swe dzieci w prawdziwych czasach mroku i grozy, które nadciągnęły niegdyś nad Liban.
Odkryłem te miejsca w czasie jednej z wypraw do ziemi św. Szarbela. Moi libańscy przyjaciele postanowili pokazać mi niezwykłą, gorącą i żyzną Dolinę Bekaa - szeroki, wielokilometrowy i zupełnie płaski pas ziemi (ewenement w tym górzystym kraju) ciągnący się między pasmem gór Liban i Antyliban. Wdarliśmy się do Bekaa od strony miejsca, które kocham - położonego nad urwistym zboczem Świętej Doliny (Wadi Kadisza) Lasu Bożych Cedrów. Minęliśmy rezerwat, w którym najstarsze drzewa pamiętają jeszcze czasy Starego Testamentu, i stromą, krętą droga dotarliśmy na wysokość niemal dwóch i pół tysiąca metrów. Po drugiej stronie pasma górskiego ukazał się zapierający dech w piersiach widok na Dolinę Bekaa i góry Antylibanu w oddali, z ośnieżonymi wierzchołkami Hermonu - tymi samymi, które z Nazaretu mogła obserwować Maryja. Za naturalną granicą Antylibanu rozciągała się już Syria, a nieco bardziej na południe Izrael.
Zjeżdżając do Doliny Bekaa, czułem, że przechodzę jakby do innego świata. Opuszczałem na chwilę terytorium typowo chrześcijańskie i wkraczałem w głąb obszaru zdominowanego przez muzułmanów. W napotykanych po drodze wioskach witały nas iglice minaretów i kobiety z zasłoniętymi twarzami. Inna muzyka, inny unoszący się w powietrzu zapach potraw. Znacznie zwiększyła się też ilość mijanych po drodze posterunków wojskowych. Kierowaliśmy się na północ i po pewnym czasie dotarliśmy do małej wioski u podnóża gór - pierwszego celu naszej podroży.
Ogarnęło mnie zdumienie. Żeby wjechać do Bechwat - jednej z niewielu chrześcijańskich wiosek na tym obszarze - trzeba było pokonać uzbrojony w ciężki sprzęt i artylerię posterunek wojskowy, a sama wioska wyglądała jak forteca otoczona zasiekami z drutu kolczastego. Moi przyjaciele wyjaśnili mi, że to miejscowość, która nie została zdobyta podczas inwazji zdominowanych przez muzułmanów wojsk syryjskich na Liban w 1976 roku. Do dziś jest obszarem podwyższonego ryzyka. Naszym celem było malutkie sanktuarium maryjne ukryte w środku wioski, a w nim figurka i obraz Maryi o subtelnym, porcelanowym obliczu i smutnych oczach. ""Nasza Pani z Bechwat"" - mówią o niej libańscy chrześcijanie.
Zarówno figurka jak i obraz noszą na sobie ślady oleju. Dlaczego? Tajemnica szybko się wyjaśniła. Od wielu lat w tym miejscu powtarza się niezwykłe zjawisko. Z obrazu i figury wydziela się w niewytłumaczalny sposób olej i spływa na ziemię, do postawionych poniżej naczyń. Płynie go wiele, bardzo wiele. Z wszystkich stron ściągają wówczas do sanktuarium tłumy - ludzie biorą olej, nasączają nim tkaniny, przykładają do ran i chorych miejsc. Następuje niezwykły, niewytłumaczalny wysyp uzdrowień, cofają się choroby, mnożą nawrócenia. Po jakimś czasie olej samoczynnie przestaje płynąć.
Jest tylko jeden szkopuł - pojawia się zazwyczaj tuż przed jakimś szczególnie trudnym dla chrześcijan w Libanie wydarzeniem. Ostatni raz olej zaczął obficie wypływać z obrazu i figury w 1976 roku. Kilka miesięcy później rozpoczęła się syryjska okupacja Libanu - czas wielkiego cierpienia, mroku i prześladowań dla chrześcijan. Moi libańscy przyjaciele opowiadali mi o tamtych dniach. Wciąż ogromnie porusza mnie obraz Maryi, która przychodzi do Bechwat, aby rozlewać olej Bożego błogosławieństwa wśród swego ludu. Jakby chciała uprzedzająco przewiązać rany swoich dzieci i przekonać wszystkich, że w zbliżającym się trudnym czasie nie opuści ich dobroć niebieskiego Ojca; że Bóg dalej jest pośród nich i że moce ciemności nie wyrwą ich z orbity Jego miłości.
Opuściliśmy Bechwat i skierowaliśmy się na południe, aby po godzinie dotrzeć do okazałego, miasta. To Zahle, duża chrześcijańska wyspa w centrum Doliny Bekaa. Rzeczywiście, czułem, jakbym wracał do znanej mi kulturowo przestrzeni. Już z daleka witała nas wysoka wieża okazałego kościoła, a na jej szczycie, sporych rozmiarów figura Maryi. Jej sanktuarium w Zahle to duchowe centrum dla chrześcijan z Doliny Bekaa. Dlaczego? Bo Zahle to jedyne miasto, które - podobnie jak malutkie Bechwat - nie zostało zajęte podczas syryjskiej inwazji w 1976 roku. Syryjscy muzułmanie postawili sobie za punkt honoru zdobyć Zahle. Potężne walki toczyły się o to miasto. Syryjska armia, wkraczając do Libanu, z łatwością znalazła sprzymierzeńców wśród libańskich muzułmanów z Doliny Bekaa, jednak ostatecznie musiała uznać wyższość ""lwów z Zahle"", jak nazwano tamtejszych chrześcijan. Inwazja syryjska rozlała się na pozostałe terytorium Libanu, jednak Zahle pozostało niezdobyte. Chrześcijanie z tego miasta są przekonani, że to dzięki Maryi, która przez cały okres walk wspierała ich z wysokości wieży swego małego sanktuarium.
Historia Libanu obficie spływa krwią chrześcijan. Jest też niezwykle skomplikowana. Konia z rzędem temu, kto rozezna się w skomplikowanych politycznych, kulturowych i religijnych układankach, przymierzach i spiskach. Jednak, gdy moi libańscy przyjaciele, katolicy  obrządku maronickiego, opowiadają mi o czasach grozy i mroku, o trudnej koegzystencji ze światem islamu, czy o realnych zagrożeniach, którym musieli stawić czoła, nie ma w ich oczach czarnowidztwa, a w głosie apokaliptycznych nastrojów. Ich zupełnie niezwykła synowska relacja z Maryją, czułą, dobrą, mocną i piękną jak cedry Libanu, pozwala im czuć się bezpiecznie. Ale nie dlatego, że Maryja chroni ich przed gniewam Boga Ojca, ale dlatego, że pokazuje, jak bardzo On jest w niej dostępny dla nich, jak bardzo Jego miłość rozgościła się pośród tego cierpiącego ludu.
Dziś, w tych trudnych dla Polski i świata dniach wracam myślami do Naszej Pani z Bechwat i z Zahle. To jest również Nasza Pani z Częstochowy, z Warszawy, z Katowic czy z Kobióra. Oczywiście, każdy musi w swym sercu zdecydować, czym się karmi i czego słucha. Mnie nie pociągają rozmaite neoobjawieniowe ""straszaki"" o wątpliwej teologicznie treści, z Maryją w roi głównej. Matka Boża, którą kocham, jest dobra i bezpieczna, opatrująca rany Bożych dzieci jak olej z Bechwat i pachnąca obecnością Jezusa jak żywica z libańskiego cedru. Owszem, wzywa do nawrócenia i walczy z grzechem, ale zawsze po stronie grzesznika - nigdy przeciw niemu. W czasach zarazy jest mi jeszcze bliższa - przez pokój i miłość, które daje, i przez to, że codziennie rano budzi moje serce przysypiające nad Biblią; że uczy stawania w obecności swego Syna. Jeżeli coś z tego czasu pandemii pozostanie w moim sercu, to z pewnością taki jej obraz: mojej Pani dobrych natchnień i dobrej przemiany.
1
OCEŃ TEN ARTYKUŁ
1 2 3 4 5",ALEKSANDER BAŃKA,DODANE 19.04.2020 09:04,,,https://www.gosc.pl/doc/6266475.Cudowny-olej-Matki-Bozej-i-lwy-z-Zahle
Reguła w świecie bez reguł,"Życie łatwo przeistacza się w chaos. Od zagubienia i nerwowości może nas ocalić ład. Inspiracją dla porządkowania życia może być Reguła św. Benedykta. „Forma życia, która pochodzi z prawdziwych głębi, zawsze pozostanie aktualna” – twierdzi Benedykt XVI.
Życie zakonne wyrosło z pragnienia radykalizmu. Na przełomie wieków III i IV pojawili się śmiałkowie, którzy zapragnęli w sposób doskonały naśladować Chrystusa. Wynikało to po części z faktu, że po ustaniu rzymskich prześladowań chrześcijan było wprawdzie coraz więcej, ale ich gorliwość znacznie osłabła. Święty Benedykt (480–547) był jednym z tych Bożych szaleńców poszukujących radykalnego życia wiarą. Szybko odkrył, że sam zapał nie wystarczy, życie potrzebuje ram i zasad. W „szaleństwie” musi być metoda. Dlatego napisał regułę określającą zasady funkcjonowania „szkoły służenia Bogu”. Reguła św. Benedykta przekładała ewangeliczny ideał na konkret życia. Pełniła także funkcję tarczy obronnej przeciwko siłom antychrześcijańskim. Cechowała ją równowaga. Benedykt przy całym swoim idealizmie liczył się z ludzkimi słabościami i dlatego starał się zachować we wszystkim właściwą miarę.
„Przykład Reguły św. Benedykta dowodzi, że coś, co jest prawdziwie ludzkie, nigdy nie może się zestarzeć” – twierdzi Benedykt XVI. Skoro tak jest, to jak się ma Reguła Benedykta do życia współczesnego Kościoła? Czy może nas czegoś nauczyć?
Opcja Benedykta
Zatrzymajmy się najpierw nad znaczeniem reguły jako swego rodzaju twierdzy przeciwko bezbożnemu życiu. Zakonna klauzura pomagała mnichom w oddzieleniu się od świata. Chodziło o zbudowanie przestrzeni ciszy, modlitwy, ubóstwa, czystości, w której można łatwiej odnaleźć Boga. Idea klauzury, czyli jakiejś formy izolacji od świata, nabiera nowego znaczenia w kontekście otaczającej nas coraz bardziej agresywnej sekularyzacji. Zgiełk świata i jego liczne trujące idee wdzierają się dziś do ludzkich serc na wiele sposobów, głównie przez media. Walec sekularyzacji pracuje na pełnych obrotach. Jak przeciwstawić się temu prądowi? Palącą potrzebą staje się szukanie przestrzeni, w których można żyć po chrześcijańsku w niechrześcijańskim świecie.
Ten temat rozwija głośna książka amerykańskiego autora Roda Drehera „Opcja Benedykta”. Zdaniem Drohera chrześcijanie muszą budować wspólnoty, które będą stanowiły oazy na duchowej pustyni. Chodzi o jakąś formę oddzielenia od świata, w którym życie w pełni chrześcijańskie stało się dziś po prostu niemożliwe. Inspiracją jest właśnie Reguła Benedykta, który w czasie zamętu, gdy walił się dawny porządek Europy, a nowy jeszcze się nie narodził, postanowił „chronić dobro”, jak pięknie mówi o nim liturgia. Jakie dobro? Dobro Ewangelii i dobro kultury europejskiej, które były szczególnie zagrożone.
Ratunek w porządku
Reguła Benedykta była przeznaczona dla mnichów, niemniej jednak wiele jej wskazówek i pewnych ogólnych zasad może być inspiracją dla świeckich żyjących w zsekularyzowanym świecie. Pierwsza, fundamentalna sprawa to porządek. Mnisi żyją wedle określonego planu, przy czym porządek dnia nie jest tylko sprawą dyscypliny. Chodzi o coś głębszego. Każda czynność mnicha ma go prowadzić do Boga, ma być formą służby Bogu. Porządek życia ma odzwierciedlać ład i piękno Chrystusa. Uporządkowanie jest skutecznym lekarstwem na związany z grzechem nieład. Pokusy i pożądania szarpią człowieka we wszystkie strony. Porządek pomaga nad tym zapanować. Pozwala łasce Bożej lepiej pracować w człowieku. Przy czym zarówno w życiu zakonnym, jak i w życiu świeckim chodzi o czynności i sprawy całkiem zwyczajne, codzienne, szare, monotonne.
Samo życie współczesnej rodziny wymusza jakiś rodzaj dyscypliny, podział obowiązków. Ciągła improwizacja potęguje tylko napięcia i stresy. W rodzinach można spotkać wypisany w kuchni czy przedpokoju plan zajęć, najczęściej związany z dziećmi. Odwieźć do przedszkola, do szkoły, dopilnować zajęć dodatkowych, zadzwonić do chorej babci, wyprowadzić psa itd. Jak w to wszystko wkomponować jeszcze czas na modlitwę czy małżeńską rozmowę? Zachowaj porządek, a porządek zachowa ciebie – jasne reguły sprzyjają rozwojowi, pomagają unikać wielu niepotrzebnych stresów, nieporozumień. W tym sensie zakonna dyscyplina jest porównywalna z dyscypliną konieczną w życiu małżonków, ojców i matek. Chodzi o dobre wykorzystanie czasu, którego nieustannie brakuje. Gdzieś tu leży klucz do wewnętrznej równowagi i osobistego rozwoju. Reguła jest też przejawem miłości bliźniego. Oznacza bowiem np. panowanie nad terminami, punktualność, dotrzymywanie obietnic, odpisywanie na listy czy e-maile. Człowiek, który żyje rozumną regułą, jest przewidywalny w czynieniu dobra. I co najważniejsze, jego codzienne życie pełne szarych obowiązków zyskuje kształt służby Bogu.
Módl się i pracuj
W regule benedyktyńskiej rytm codzienności wyznacza wspólnotowa modlitwa brewiarzowa. Przy czym chodzi nie tylko o to, aby się modlić o określonych porach, ale o to, aby żyć cały czas w obecności Bożej, aby ku Niemu kierować całą swoją aktywność. Wyznaczone godziny modlitwy pomagają ukierunkować wszelkie inne zajęcia na Boga, aby także praca czy odpoczynek były modlitwą.
Życie ludzi świeckich ma ten sam cel – żyć ku chwale Boga. Modlitwa należy do istoty życia wiarą każdego chrześcijanina. Nie da się być człowiekiem wierzącym bez modlitwy, ale w życiu świeckim nie można pozwolić sobie na luksus spędzania kilku godzin dziennie na modlitwie. Ludziom świeckim o wiele trudniej jest znaleźć czas, a nawet miejsce do modlitwy. „Labora” ma przewagę nad „ora”. Tym bardziej niezbędne jest wypracowanie jakiegoś rytmu czy rytuału modlitwy.
W modzie jest dzisiaj narzekanie na tzw. katolicyzm kulturowy. Mówi się, że to wiara bezrefleksyjna, płytka, rutynowa. Jest w tym trochę racji, ale nie jest to cała prawda. Katolicyzm kulturowy ma pewne podobieństwo z życiem wedle reguły zakonnej. Człowiek potrzebuje ram, które trzymają go w ryzach. Życie modlitwy potrzebuje swoich rytuałów, zwyczajów, utrwalonych przez tradycję form religijności. W roku liturgicznym rytm modlitwy wyznacza układ świąt. Katolicka kultura, owoc setek lat tradycji, była stałym punktem odniesienia dla katolików, była w pewnym sensie regułą ich życia chrześcijańskiego, zapisaną w formie obyczaju. Powiada się dziś, że katolicy kulturowi są religijni, ale niewierzący. Skąd ta pewność? Żadna reguła nie daje gwarancji rozwoju życia, ale to nie znaczy, że nie jest potrzebna. Rozwój duchowy, a także zwyczajna wierność każdemu powołaniu potrzebuje reguł, zasad, wymagań. Opieranie się na spontanicznej gorliwości nie sprawdza się w dłuższej perspektywie. Problem z tzw. katolicyzmem kulturowym polega na tym, że na naszych oczach upada w Polsce katolicka kultura, która była niepisaną regułą życia wierzących. Ochrzczeni, zwłaszcza młodzi, chcący żyć po Bożemu, nie dostają dziś kulturowych wzorców postaw, zwyczajów. Pandemia dobija resztki katolickich zwyczajów: znikła woda święcona, giną nabożeństwa, osłabło poczucie obowiązkowej Mszy niedzielnej czy regularnej spowiedzi. Kultura przestała być „pasem transmisyjnym” wiary. Tak jak nie da się być mnichem bez reguły, tak nie da się być chrześcijaninem żyjącym w świecie bez wspólnoty wiary, bez zasad chroniących obyczaje i zobowiązań sprzyjających życiu duchowemu.
Moda na ascezę?
Jednym z ważnych wymiarów życia zakonnego i chrześcijańskiego jest asceza. Reguła Benedykta zawiera szereg wskazań, które nadają ascezie konkretny kształt. Słowo „asceza” oznacza „ćwiczenie się”. Kto chce być mistrzem gry na jakimś instrumencie, musi ćwiczyć cierpliwie. Kto chce ukształtować dojrzałe życie chrześcijańskie, które przetrwa chwile próby, musi podjąć jakąś formę ascezy, czyli postu, umartwienia, ograniczenia w korzystaniu z przyjemności. Asceza jest zaprzeczeniem konsumpcyjnego stylu życia, który dominuje w dzisiejszej kulturze.
Kościół posoborowy zbyt łatwo zrezygnował z wielu ascetycznych praktyk. Zaginął gdzieś sens postu, pokuty, wyrzeczenia. Tymczasem w pop- kulturze niezwykle modne są diety. Asceza ze względu na zdrowie czy piękno ciała jest zrozumiała, asceza ze względu na zdrowie duszy i jej piękno budzi niezrozumienie. Ciekawym zjawiskiem jest popularność, jaką cieszy się św. Hildegarda z Bingen, wychowana na regule benedyktyńskiej. Ta średniowieczna mniszka i mistyczka szukała w swoich pismach jedności między zdrowiem duszy i ciała. Swoją dzisiejszą popularność zawdzięcza elementom tzw. medycyny naturalnej, które można odnaleźć w jej dziełach. Wielu skupia się tylko na tym, a pomija duchowy wymiar jej dziedzictwa. Niemniej jednak – na fali ekologii, dbania o zdrowy tryb życia – można pokazać, że tradycja monastyczna zna to wszystko od wieków. Odkrywamy coś, co ludzie wiary rozumieli już dawno – szukali jedności z Bogiem, z naturą, z sobą. Reguła zakonna miała odzwierciedlać mądrość wpisaną przez Boga w naturę rzeczy.
W rodzinie jak w zakonie
Reguła służy budowaniu autentycznej braterskiej wspólnoty. Zasady są potrzebne, bo każdą wspólnotę tworzą grzesznicy. Ideałem Kościoła jest wspólnota, komunia osób. Jest to taka jedność, która wcale nie przekreśla odrębności, ale właśnie uwydatnia wyjątkowość i piękno każdej i każdego. Doświadczenie życia zakonnego pokazuje, że reguła jest konkretyzacją miłości bliźniego. Jest sprowadzeniem ideału miłości bliźniego na ziemię do prozy wspólnego życia. Wierność regule oznacza zachowanie zarówno jej litery, jak i ducha.
Jak to odnieść do życia rodzinnego? Życie wspólnoty rodzinnej boryka się z podobnymi problemami co życie wspólnot zakonnych. Małżeństwo i rodzinę tworzą grzesznicy podatni na egoizm, pychę, walkę o swoje. Proza życia wymusza ułożenie reguł – kto pierwszy wstaje, ile czasu spędza w łazience, kto sprząta, kto wyrzuca śmieci itd. Życie zakonne ma w swoich regułach zapisaną jakąś formę rozmowy, dzielenia się czy nawet wspólnej rekreacji. To może być inspirujące dla rodziny. Na przykład gdy ojciec raz w tygodniu poświęca godzinę na rozmowę przy herbatce lub spacer ze swoją dorastającą córką. Małżonkowie muszą zadbać o jakąś formę randki małżeńskiej. Pomocne może być wypracowanie pewnej formy wybaczania sobie wzajemnie, gdy dojdzie do konfliktu czy zranienia.
Żyjemy w czasach płynnej nowoczesności, agresywnie reklamowanej konsumpcji, kultury serfowania po powierzchni bez poszukiwania głębi, pełnej zgiełku, tandety, domagania się szybkiego sukcesu bez wysiłku, indywidualizmu i relatywizmu. Ideał benedyktyński jest zaprzeczeniem tego wszystkiego – szuka ciszy, uczy cierpliwej wytrwałej pracy, pragnie głębi, zakorzenienia, uznaje konieczność umiaru. Reguła zakonna nie jest gotową receptą, którą można łatwo przenieść do życia rodzinnego, zawodowego, parafialnego. Ale zasady, które legły u podstaw reguły – takie jak porządek, asceza, wspólnota, harmonia, umiar, rozeznawanie czy wreszcie czystość, posłuszeństwo i ubóstwo – to humanizm płynący z Ewangelii. Trudno więc nie zgodzić się z Benedyktem XVI, który uważa, że „reguła benedyktyńska bez trudu mogłaby w naszym świecie pełnić funkcję ośrodka naprawy, gdyż wskazuje fundamentalną postawę i cnoty, które pozwalają osiągnąć wewnętrzną równowagę życia, niezbędne jako warunek wspólnoty – i dojrzałości”.•
1
OCEŃ TEN ARTYKUŁ
1 2 3 4 5",KS. TOMASZ JAKLEWICZ,DODANE 11.08.2021 11:00,GN 27/2021,,https://www.gosc.pl/doc/7030052.Regula-w-swiecie-bez-regul
Życie Benedykta XVI dzień po dniu,"Poniżej przedstawiamy kalendarium życia i pontyfikatu 265. następcy św. Piotra.
16 kwietnia 1927: w Marktl am Inn w diecezji pasawskiej w Bawarii w rodzinie Josepha i Marii Ratzingerów przychodzi na świat trzecie dziecko – Joseph. Dzieciństwo i młodość spędza on w Traunstein nieopodal granicy austriackiej.

1945: pod koniec II wojny światowej J. Ratzinger zostaje wcielony do wojska jako pomocnik w artylerii przeciwlotniczej.

1946-51: studia filozofii i teologii we Fryzyndze i Monachium.

1951: święcenia kapłańskie – 29 czerwca.
Żegnamy Benedykta XVI - teksty, analizy, zdjęcia

1953: zdobył stopień doktora pracą o św. Augustynie, zatytułowaną ""Lud i Dom Boży w nauce św. Augustyna o Kościele"" i zostaje wykładowcą dogmatyki i teologii fundamentalnej we Fryzyndze.

1957: habilitacja na podstawie rozprawy pt. „Teologia dziejów u św. Bonawentury”.

1958: profesor kolegium we Fryzyndze.

1959-66: profesor w Bonn.

1962-65: podczas Soboru Watykańskiego II ks. Ratzinger jest teologicznym doradcą kard. Josefa Fringsa, arcybiskupa Kolonii i przewodniczącego episkopatu RFN. Współpracuje nad ostateczną wersją najważniejszych dokumentów soborowych. Później zajmuje ważne stanowiska w episkopacie Niemiec i w Międzynarodowej Komisji Teologicznej w Watykanie.

1966-69: profesor w Tybindze.

1969-77: profesor w Ratyzbonie, gdzie jest także wicerektorem uniwersytetu.

1977: 25 marca Paweł VI mianuje ks. J. Ratzingera arcybiskupem Monachium i Fryzyngi. Jego zawołaniem biskupim są słowa: ""Współpracownik prawdy"". Sakrę nowy biskup przyjmuje 28 maja z rąk biskupa Würzburga – Josefa Stangla (współkonsekratorami są biskupi Rudolf Graber z Ratyzbony i Ernst Tewes CO - pomocniczy archidiecezji monachijsko-fryzyńskiej), a już 27 czerwca zostaje kardynałem.

1978: w dniach 16-24 września był wysłannikiem papieskim na III Międzynarodowy Kongres Mariologiczny w Guayaquil (Ekwador); w sierpniu i październiku brał udział w dwóch konklawe, które wybrało najpierw Jana Pawła I, a następnie Jana Pawła II.

1981: 25 listopada Jan Paweł II powołuje go na prefekta Kongregacji Nauki Wiary, z czym łączy się również stanowisko przewodniczącego Papieskiej Komisji Biblijnej i Międzynarodowej Komisji Teologicznej.

1982: 15 lutego kardynał ustępuje z urzędu arcybiskupa Monachium i Fryzyngi.

1983: już w pierwszych latach pełnienia przezeń funkcji prefekta Kongregacji dochodzi do polemik z teologią wyzwolenia, m.in. z ks. Gustavo Gutierrezem z Peru (1983) oraz z braćmi Clodovisem i Leonardo Boffami z Brazylii (1984/85). W kwietniu 1986 r. ukazuje się ""Instrukcja o niektórych aspektach teologii wyzwolenia"", która łagodzi konflikty i toruje drogę dla teologii wyzwolenia nie ukierunkowanej na marksizm.

1992: 5 grudniu przedstawiono w Watykanie Katechizm Kościoła Katolickiego, opracowywany od 1986 r. pod kierownictwem kard. Ratzingera.

2000: ogłoszona przez kard. Ratzingera deklaracja ""Dominus Iesus"" (6 sierpnia) o jedyności i powszechności zbawczej Jezusa Chrystusa i Kościoła wywołuje burzliwą debatę na całym świecie.

2001: kardynał mówi o trudach sprawowanego urzędu; w jednym z wywiadów we wrześniu wyznał, że ""życie człowieka Kościoła na kierowniczym stanowisku jest bardzo trudne"". Dlatego marzy, że przyjdzie czas, kiedy będzie mógł jeszcze napisać kilka książek. Na prośbę papieża pełni jednak nadal swój urząd.

2002: 30 listopada zostaje dziekanem Kolegium Kardynalskiego.

2004: szerokim echem odbiła się dyskusja kard. Josepha Ratzingera z filozofem Jürgenem Habermasem.

2005

25 marca - na prośbę papieża przygotowuje teksty rozważań Drogi Krzyżowej i prowadzi ją, w zastępstwie chorego Ojca Świętego, w Wielki Piątek wokół rzymskiego Koloseum.

2 kwietnia: umiera Jan Paweł II. Kard. J. Ratzinger jako dziekan Kolegium przewodniczy 8 kwietnia Mszy św. żałobnej i od 18 kwietnia kieruje obradami konklawe mającego wybrać nowego papieża.

19 kwietnia: w czwartym głosowaniu drugiego dnia zgromadzenia kardynałów kard. J. Ratzinger zostaje wybrany 265. papieżem, przybierając imię Benedykt XVI. Nawiązuje w tym do ""papieża pokoju"" Benedykta XV oraz patrona Europy i założyciela zakonu benedyktynów, św. Benedykta z Nursji. Jest pierwszym Niemcem na tym urzędzie od czasów Wiktora II (1055-57).

13 maja: wyraża zgodę na otwarcie procesu beatyfikacyjnego swego poprzednika Jana Pawła II.

18-21 sierpnia: pierwsza zagraniczna podróż papieża - do Kolonii z okazji XX Światowego Dnia Młodzieży, odprawia tam Mszę św. dla miliona młodych ludzi. Jest to najliczniejsza liturgia w historii Niemiec.
Czytaj dalej na kolejnej stronie
1 2 3 4 5",,DODANE 31.12.2022 11:12,KAI,"TAGI:
benedykt xvi joseph ratzinger",https://www.gosc.pl/doc/1452944.Zycie-Benedykta-XVI-dzien-po-dniu
,"Przygód, które spotkały nas między 1 a 21 września w kraju tak pięknym i niebezpiecznym, nie da się oddać słowami czy obrazami. Mimo to, spróbuję. Jedno jest pewne, każdy z 30 piechurów Niniwa Team miał przed wyprawą swoje wyobrażenia o Gruzji, jednak w czasie trzech tygodni pieszej wędrówki po górach i jazdy autostopem doświadczyliśmy wielu sytuacji, które przeszły nasze najśmielsze oczekiwania.
Zasady wyprawy znaliśmy już wcześniej, ponieważ w czerwcu wędrowaliśmy razem w Beskidzie Żywieckim podczas „Wiosny Ludów”. Brak umówionych noclegów, wędrówka wzdłuż przyjętej trasy. W górach pieszo, wzdłuż dróg autostopem. Wieczorami rozbijaliśmy namioty lub korzystaliśmy z gościny księży czy gospodarzy. Czasem myliśmy się, zdarzały się dni bez mycia, a i takie, kiedy można było zanurzyć się w rzekach płynących z lodowca czy spać na 2600 m.n.p.m. Bomba!
Droga
Po wylądowaniu pierwszym zadaniem grupy był zakup butli turystycznych, by móc gotować na szlaku. Przypadkiem-nie przypadkiem, w czasie rozmowy o transporcie do centrum miasta dowiedzieliśmy się, że pewna pani ma w bagażniku auta butle, których potrzebujemy i przypadkiem-nie przypadkiem miała ich 14 – dokładnie tyle, ile potrzebowaliśmy. Nie musieliśmy więc wjeżdżać do centrum.
Nasza droga nabierała tempa. Pierwszy odcinek autostopem ujawnił pokłady życzliwości kierowców. Wśród uczestników wyprawy najwięcej było fanów jazdy kamazem, ziłem i innymi zabytkami. Pierwsze odcinki górskie  pokazały, że ta wyprawa będzie wyprawą w głąb siebie. Gdy byliśmy w Swanetii, idąc w pełnym deszczu czymś, co przypominało szlak, w stronę Ushguli - wioski położonej na wysokości 2200 n.m.p.m., musieliśmy zawrócić, by uniknąć noclegu na przełęczy na wysokości ok. 3000 m. Następnego dnia wysuszeni zaatakowaliśmy inną drogą. Od początku to Kaukaz stawiał warunki, pogoda w tych nieprzebytych górach ma dużo większe znaczenie niż w naszych górach, gdzie można zaplanować skorzystanie ze schroniska czy zejście. Umieć odpuścić, zmienić plan, a właściwie dostosowywać go wciąż do tylu zmieniających się czynników - to było największe wyzwanie wyprawy.
Kolejne etapy drogi autostopem czy przez góry, pokazywały nie tylko piękne i wymagające oblicze Gruzji, ale też grupy. Być ze sobą przez trzy tygodnie, tak zależnym jeden od drugiego. Czekać na siebie, jeść razem, razem jechać autostopem, rozbijać namioty. To duża bliskość, od której odwykliśmy przez pandemie, dlatego stanowiło to na pewno wyzwanie. Z drugiej strony, dawało wiele sytuacji radosnych, duża była też wrażliwość na siebie nawzajem, na przetarcia stóp, kontuzje, trudności. Ludzie z całej Polski, z różnych wrażliwości Kościoła - to zawsze ciekawa mozaika. Szczegóły przygód górskich, wewnętrzne przeżycia i organizację grupy opiszemy w książce, będą też filmiki, ale jedno jest pewnie: po powrocie z Gruzji inaczej patrzę na swoje problemy, z większym dystansem. Ta droga daje mi też większą determinację do pokonywania wyzwań.
Zobacz galerię:
Niniwa Team w Gruzji
Jeśli chcesz doświadczyć wielkości Boga, piękna stworzenia, Kaukaz Ci to odsłoni. Jeśli chcesz doświadczyć wiary, weź ze sobą w tę drogę ludzi, to oni tworzą niepowtarzalną wspólnotę. Zdjęcia: M.Niemasik/M. Krause  
1 2
Niniwa Team w Gruzji
Jeśli chcesz doświadczyć wielkości Boga, piękna stworzenia, Kaukaz Ci to odsłoni. Jeśli chcesz doświadczyć wiary, weź ze sobą w tę drogę ludzi, to oni tworzą niepowtarzalną wspólnotę. Zdjęcia: M.Niemasik/M. Krause  
OCEŃ TEN ARTYKUŁ
1 2 3 4 5",O. DOMINIK OCHLAK OMI,DODANE 15.10.2021 09:35,,"TAGI:
gruzja niniwa team",https://www.gosc.pl/doc/7161068.Droga-Bog-i-chaczapuri
"Adwent z „Gościem”, część I. Wytrwałość: nawyk czuwania","Kiedy w oczy zaświecą ci światłem, odruchowo je mrużysz. Kiedy przez przypadek w domu lub biurze rozlegnie się alarm, głośny i przenikliwy, odruchowo zatykasz uszy dłońmi. Kiedy nagle w tłumie usłyszysz swoje imię, odruchowo się odwracasz.
Kiedy z ust ma ci wyjść jakieś słowo, które akurat w danym momencie nie pasuje i chcesz się powstrzymać, odruchowo kładziesz rękę na usta. Kiedy jesteś głodny i poczujesz zapach smacznego jedzenia, odruchowo przełykasz ślinę. Chcąc dobrze wypaść wizerunkowo, kobiety odruchowo przeczesują włosy, a mężczyźni wciągają brzuch. Widząc kogoś od dawna oczekiwanego, odruchowo się uśmiechamy. Widząc kogoś, z kim nie chcemy się spotkać, odruchowo spuszczamy wzrok. Słysząc dźwięk telefonu w czyjejś kieszeni, odruchowo sięgamy po swój, by sprawdzić, czy ktoś nie dzwonił lub nie napisał SMS-a. Czując napływającą falę wzruszenia, odruchowo sięgamy po chusteczkę. Dziesięć odruchów. Każdy z czytelników znalazł coś dla siebie? Bez wątpienia. Być może większość zidentyfikowała się ze wszystkimi. Jesteśmy ludźmi. A te odruchy są przecież tak bardzo ludzkie…
Nawyki warte miliony
Ludzki odruch. To z jednej strony coś bardzo naturalnego, a z drugiej pewne bogactwo. Mówimy przecież o człowieku złym, że nie ma ludzkich odruchów. Bo ludzkie odruchy to również te związane mocno z naszym człowieczeństwem, z naszą naturą, sercem. Ludzkim odruchem nazywamy podzielenie się chlebem z głodnym, podanie wody spragnionemu, pożyczenie pieniędzy potrzebującemu, wysłuchanie strapionego. Odruch. Coś, co może być i bezwarunkowe, jak mruganie okiem, gdy wpadnie do niego mucha, i warunkowe, wyuczone, jak choćby zasłonięcie ust przy ziewaniu. Odruch.
O tych wyuczonych mówimy: nawyki. I mało kto z nas zdaje sobie sprawę z tego, jak bardzo kształtują one naszą codzienność. Ostatnimi czasy coraz głośniej się o tym mówi. I coraz częściej pisze. „7 nawyków skutecznego działania”, „Nawyki warte miliony”, „Nawyki bogatych”… niezliczona ilość guru nowoczesności uczy innych, jak żyć, i zarabia na tym krocie. Mają wiele racji, uświadamiają bowiem ludziom epoki komfortu, że aby osiągnąć cel, trzeba ze strefy komfortu wyjść, wysilić się, postarać się coś zmienić. To może być skuteczne, aczkolwiek zawsze niepewne w ostatecznej kwestii: prawdziwego szczęścia. Mocne słowa francuskiej filozof Chantal Delsol w tym kontekście zdają się całkowicie uzasadnione: „Chrześcijaństwo to jedyna koncepcja pozwalająca połączyć filozofię podmiotu z poszanowaniem naturalnego porządku. Człowiek nie stapia się tu z naturą, co pozwala mu być podmiotem, ale też nad nią nie panuje, będąc tylko ogrodnikiem; nie jest posiadaczem, bo to Bóg jest właścicielem miejsc, a człowiek jedynie dzierżawcą. Nie ma więc prawa robić, co mu się podoba. Ogrodnik, dzierżawca muszą okazywać szacunek”. Nie chodzi bynajmniej jedynie o ziemię. Ani o człowieka, który otrzymał ją wraz z własnym życiem. A zatem o jego stosunek do siebie samego, do własnego życia, do osobistych wyborów. W tym tych, które kształtują jego nawyki, wpływając tym samym na całość jego życia.
Nawyk pierwszy: wytrwałość
Znoszenie, cierpliwość i łagodność to trzy twarze tej samej cnoty, która ma na imię wytrwałość. Franciszek w „Gaudete et exsultate” napisał o niej najpierw: „Lubię dostrzegać świętość w cierpliwym ludzie Bożym: w rodzicach, którzy z wielką miłością pomagają dorastać swoim dzieciom, w mężczyznach i kobietach pracujących, by zarobić na chleb, w osobach chorych, w starszych zakonnicach, które nadal się uśmiechają. W tej wytrwałości, aby iść naprzód, dzień po dniu, widzę świętość Kościoła walczącego. Jest to często »świętość z sąsiedztwa«, świętość osób, które żyją blisko nas i są odblaskiem obecności Boga, albo, by użyć innego wyrażenia, »są klasą średnią świętości«” (GE 7).
Wydawać by się mogło, że wytrwałość w adwentowym cyklu, rodzaju indywidualnych rekolekcji dla czytelników katolickiego tygodnika, powinna być ostatnia, zamykać listę wytypowanych postaw, jak podsumowanie według schematu: najpierw dowiem się, jak się mam zachowywać, po to, by ostatecznie otrzymać pouczenie: bądź w tym wytrwały. Ale nie, nic bardziej mylnego. Należy rozpocząć od uświadomienia sobie, jak bardzo jest się niestałym w podjętych wyborach, niewytrwałym; właśnie po to, by nad własną wiernością tym wyborom pracować. Brak konsekwencji jest pandemią w nowoczesnym świecie. Niby w kwestiach biznesowych się nad nią pracuje, wyrabiając przyzwyczajenie dbania o własny kapitał, w osobistym życiu jednak człowiek XXI wieku jest najbardziej niewytrwałą istotą w historii ludzkości. Najmniejsze porażki, wywołując zniechęcenie, prowokują jednocześnie natychmiastowy odwrót od założonej drogi. Najbardziej negatywne skutki mentalność ta rodzi w przestrzeni międzyludzkich relacji i wyborów na całe życie. Nic już nie jest dzisiaj trwałe – ani małżeństwo, ani rodzina – z tej jednej przyczyny: wmówiono nam, że wybierać należy tylko w perspektywie najbliższej przyszłości i subiektywnie odczuwanego komfortu.
Problem jest w nas
Żeby coś zmienić w sobie, człowiek nieustannie szuka środków poza sobą, popełniając największy z błędów. To jednak wydaje się łatwiejsze. „Powszechne i szybko rosnące zużycie środków takich jak ritalin czy prozac dowodzi, jak bardzo jesteśmy skłonni używać techniki, by zmieniać samych siebie” – napisał Francis Fukuyama w książce „Koniec człowieka. Konsekwencje rewolucji biotechnologicznej”. I dodał: „O ile jednym z kluczowych składników naszej natury, na którym opieramy swoje pojęcie godności, jest gama emocji normalnie przejawianych przez istoty ludzkie, już teraz zawężamy tę gamę dla utylitarnych celów – zdrowia i wygody”. Przyznajmy rację, przynajmniej w tym względzie, wizjonerowi społeczeństwa konsumpcyjnego, którego jesteśmy częścią. Dobrze sobie to uświadomić również w kontekście wspólnoty, jaką jest Kościół, i nas, jako jego części. Problem jest we mnie, trzeba sobie powiedzieć, dodając, że tylko ja, bez używania wygodnych środków zewnętrznych, mogę go rozwiązać. Jestem niewytrwały, to znaczy brakuje mi „trwałości”, „trwania” w podjętych wyborach. Banalnie to brzmi, ale myśl z wiersza Lieberta: „Uczyniwszy na wieki wybór, w każdej chwili wybierać muszę” jest całkowicie uzasadnioną diagnozą.
W jakich okolicznościach najprędzej tracimy wytrwałość? Kiedy najszybciej się zniechęcamy? Bynajmniej nie w obliczu prezentujących się jako szczególnie wymagające wyzwań. Raczej w chwilach utraty sensu trwania. To bardzo ważne spostrzeżenie, dotyczące każdej pokusy. Porównajmy je do doświadczenia człowieka uzależnionego na przykład od alkoholu. Rano, umęczony i skonany, będzie powtarzał sobie do lustra, że nadchodzący wieczór przeżyje w abstynencji. Po południu, w trochę lepszym stanie, złapie się na myśleniu, że przecież nic takiego się nie dzieje, jeśli zakończy pełen wysiłku dzień kilkoma drinkami. Wieczorem nie będzie już nawet myślał, bo jego siły decyzyjne po całym dniu będą mocno nadwerężone – po prostu będzie pił. Kolejne poranki nie będą miały najmniejszych szans na przemianę tej postawy, dopóki nie uświadomi sobie najważniejszego: by trwać, trzeba uwierzyć samemu sobie, że warto. I że nie trwać jest czymś złym. Ta zasada dotyczy nie tylko trwania w unikaniu zła (substancji uzależniającej, złych przyzwyczajeń, jak na przykład plotkowanie, narzekanie na małżonka, niewierność, przekleństwa), ale i w podtrzymywaniu pomimo zniechęcenia aktu woli czynienia dobra.
Wolność ku dobru
Świętość, o której pisze Franciszek, rozumiemy najczęściej jako zespół cech predestynujących wybrańców do heroicznego życia, jednocześnie postrzegając ją jako kompletnie nieosiągalną w codziennej praktyce wiary. To poważny błąd. Gdyby święci w ten sposób ją przeżywali, żaden z nich nie osiągnąłby chwały ołtarzy. Nie z ołtarzami też przede wszystkim powinniśmy ją kojarzyć. Raczej z wolnością, a już na pewno z pierwszymi słowami adhortacji – wezwaniem „cieszcie się i radujcie”. A w wolności nie chodzi przecież o to, w co się wplątałeś, raczej o to, czy zamierzasz się z tego wyplątać. I o to, czy podejmując wyzwanie nawrócenia, zdołasz w nim wytrwać. Trwałość to coś, co w obliczu nieustannie zmieniającego się świata stanowi wartość dodaną. I choć wytrwałość zdaje się cechą jedynie bardzo silnych osobowościowo jednostek, można się jej nauczyć, wyrabiając w sobie odpowiedni nawyk: nieodstępowania od raz przyjętych założeń, nawet w obliczu ogromnego zniechęcenia. To trochę tak jak z mądrymi i głupimi pannami z przypowieści. Chcesz postępować mądrze i doczekać się Oblubieńca? Nie odkładaj na później zakupu oliwy, nawet jeśli wydaje ci się, że masz jeszcze bardzo dużo czasu.•
  Ćwiczenie duchowe: Praca nad osobistą wytrwałością
Rozpoczynając Adwent, zadaj sobie najpierw pytanie, czy chcesz, aby w tym okresie coś się w tobie zmieniło. Jeśli tak, do dzieła! Najpierw jednak w chwili cichej refleksji przed Bogiem, najlepiej w pierwszą niedzielę Adwentu, spróbuj odkryć, co takiego zmienić się powinno. I najważniejsze: dlaczego powinno to być właśnie TO? Następnego dnia rano znajdź kwadrans. Może być trudno, ale jeśli raz go znajdziesz, za drugim razem będzie łatwiej. Stań przed Panem Bogiem w tym czasie jako ktoś, kto bardzo chce zmiany. Powiedz Mu, o jaką zmianę ci chodzi. I zapytaj, czy… On również jej chce. Jeśli tak – postanów, że:
przez cały rozpoczynający się właśnie dzień będziesz unikać tego, z czym chcesz zerwać (przyzwyczajenie, nałóg, zła skłonność),
choć raz zrobisz to, co chciałbyś uczynić swoim dobrym przyzwyczajeniem (dodatkowy uśmiech dla nielubianej osoby, trochę więcej czułości dla matki, czas na adorację Najświętszego Sakramentu).
Zakończ swój kwadrans przed Bogiem prośbą o obecność przy Tobie w tym dniu Ducha Świętego. Co godzinę choć przez ułamek sekundy pomyśl: „Już czy jeszcze nie?”. Jeśli „jeszcze nie”, zapytaj siebie: „A może to jest właśnie ten moment?”.

Wieczorem znajdź chwilę na pobycie z samym sobą i z Bogiem w ciszy. Podsumuj ten dzień. Czy zrobiłeś choć kilka kroków w przód w tym, o czym pomyślałeś rano? Jeśli tak, podziękuj Duchowi Świętemu. Jeśli nie, zapytaj, czy nie jesteś dla siebie zbyt surowy – może pół kroku do przodu od wczoraj to jednak jakiś sukces? Podsumuj dzień refleksją: „Czy wciąż uważam, że tym, co powinienem zmienić, jest właśnie TO?”. Jeśli tak, to dlaczego? Odpowiedź na to „dlaczego?”jest najważniejszą składową twojej motywacji. I najwłaściwszym kluczem do sukcesu: stania się człowiekiem wytrwałym.
ZOBACZ WIĘCEJ: Adwent z „Gościem”
1
OCEŃ TEN ARTYKUŁ
1 2 3 4 5",KS. ADAM PAWLASZCZYK,DODANE 24.11.2022 00:00,GN 47/2022,"TAGI:
adwent adwent 2022 adwent z gościem 2022 świętość",https://www.gosc.pl/doc/7957306.Adwent-z-Gosciem-czesc-I-Wytrwalosc-nawyk-czuwania
,"W najnowszym „Gościu Niedzielnym” - jak w dzisiejszym, zmienionym kulturowo świecie przeżywać fundamentalną prawdę naszej wiary.
W najnowszym ""Gościu Niedzielnym"" nr 14/2023
GOŚĆ NIEDZIELNY
Zmartwychwstaje cały człowiek
O biblijnej wierze w zmartwychwstanie i trudnościach z nią związanych w rozmowie z ks. Rafałem Bogackim mówi biblista – ks. Marcin Kowalski. „Fenomen śmierci i cierpienia sprawia, że także nam trudno jest przyjąć prawdę o zmartwychwstaniu. Ale to właśnie ono jest odpowiedzią na skandal śmierci i kruchość naszego życia. Ponadto współczesne problemy z wiarą w zmartwychwstanie, o których mówią sondaże, często wynikają z nieznajomości Biblii. Wyobrażamy sobie życie po śmierci jako egzystencję nagiej duszy, tymczasem biblijna wizja obejmuje całego człowieka. Bóg Stwórca nie może przecież pozostawić naszego ciała w grobie. Zmartwychwstanie to oczywiście końcowy etap naszego zbawienia, do którego dopiero zmierzamy. Jest kulminacją ludzkiej historii, eksplozją życia i zwycięstwem Bożej sprawiedliwości. Wówczas dopiero objawi się nam nowy świat, nowe niebo i nowa ziemia, piękniejszy niż ten, w którym żyjemy obecnie. Paweł pisze, że już dzisiaj mamy w życiu zmartwychwstałym udział, ponieważ od momentu chrztu, walcząc o naszą świętość, przyoblekamy na siebie nieśmiertelność Chrystusa (por. 1 Kor 15,51-57). To udział w Jego zwycięstwie, które w pełni objawi się na końcu czasów” – mówi biblista.
Święty ma się z czego spowiadać
O gubieniu Jezusa w Kościele, listach (do) św. Jana Pawła II, wrażliwości na skrzywdzonych i o nadziei paschalnej w rozmowie z Jackiem Dziedziną mówi abp Grzegorz Ryś. „Jako Konferencja Episkopatu Polski nie zajmowaliśmy się jednak krytyką źródeł, bo nie jest to zadaniem tego gremium, tylko zareagowaliśmy na lansowaną tezę, że Jan Paweł II nie jest święty, nie był autorytetem, więc nie mamy za kim iść, że trzeba zlikwidować ulice z Janem Pawłem II. I tak dalej. Owszem, jako KEP powiedzieliśmy, że jesteśmy otwarci na badania naukowe, udostępnienie archiwów i krytyczne badania źródeł, które dotyczą każdej z podnoszonych spraw, ale mówimy jednocześnie, że nie ma w nas jakiejkolwiek wątpliwości co do świętości Jana Pawła. I to nie oznacza bynajmniej przekonania, że on nie popełnił w życiu żadnego błędu albo że nie zrobił czegoś złego. On się regularnie spowiadał. Widocznie miał z czego. Ja wiem tylko tyle, że kwerenda w archiwum i lektura teczek personalnych podczas procesu beatyfikacyjnego nie nasunęły naszemu zespołowi historyków żadnej wątpliwości co do działań Wojtyły w zakresie zaniedbań wobec przypadków pedofilii” – mówi metropolita łódzki.
Zbawienie to nie plan B 
O tym, w jaki sposób Chrystus zmienił utratę życia w oddanie go, w rozmowie z Jakubem Jałowiczorem mówi Scott Hahn, teolog. „Kiedy patrzymy na zmartwychwstanie Chrystusa, widzimy coś więcej niż wskrzeszenie Łazarza. W Eucharystii spożywamy nie tylko Jego ciało i krew, ale Jego zmartwychwstałe ciało i krew. Spożywamy to, co w Chrystusie było ludzkie i zostało przebóstwione. Może On zatem zmienić i przebóstwić także nas. W Stanach Zjednoczonych używa się zwrotu „katolickie gadanie”. Oznacza to powtarzanie formuł, których się nauczyłeś i możesz nawet uczyć innych, ale ich nie rozważasz. A jeśli jednak to zrobimy, one nas będą przenikać i wzywać do myślenia i do wyboru innego życia. Do tego, by cierpieć i umrzeć z nową nadzieją. Nie jesteśmy masochistami, ale maksymalistami. Nie chcemy przetrwać cierpienia, ale przemienić je, jak Jezus, z utraty życia w oddanie życia” – mówi Scott Hahn.
Bez metanu i bez węgla
Unia Europejska forsuje rozporządzenie dotyczące emisji metanu. Dotyczy ono wyłącznie polskich kopalni węgla. Jeśli wejdzie w życie, zakłady wydobywcze trzeba będzie zamknąć – pisze Jakub Jałowiczor w tekście dotyczącym przyszłości polskiej energetyki. „Wprowadzenie unijnego rozporządzenia w obecnym kształcie oznacza już 1 stycznia 2027 roku wcześniejszą likwidację Ruchu Jankowice, Ruchu Rydułtowy, kopalń Mysłowice-Wesoła, Staszic-Wujek, Ruda i Sośnica – wylicza Polska Grupa Górnicza. Zgodnie z przyjętym przez rząd harmonogramem zakłady wydobywające węgiel miały pracować do 2049 r. Minister aktywów państwowych Jacek Sasin zapowiadał, że nie będzie likwidował kopalń, dopóki nie powstaną w Polsce elektrownie atomowe. Nie wykluczał nawet tworzenia nowych szybów. Kryzys energetyczny wywołany wojną na Ukrainie sprawił, że kolejne państwa Unii Europejskiej, a nawet Komisja Europejska deklarowały, że kamienne paliwo może być stosowane na większą skalę, niż wcześniej zakładano. Jeśli jednak UE wprowadzi w życie swoje rozporządzenie, wszystko to przestanie mieć znaczenie. Trzeba będzie zamykać kopalnie natychmiast, niezależnie od tego, ile osób straci pracę i czy będzie czym zastąpić węgiel ze Śląska i Zagłębia – zauważa autor.
Prawda zawsze w cenie
O etyce dziennikarskiej, „decydującym momencie” i kulisach pracy fotografa Prezydenta Rzeczypospolitej w rozmowie z Agatą Puścikowską opowiada Jakub Szymczuk – wieloletni fotoreporter „Gościa Niedzielnego”, obecnie osobisty fotograf Andrzeja Dudy. „Poszedłem do Pałacu Prezydenckiego z poczuciem, że widziałem wiele. Teraz widzę jeszcze inną perspektywę, która wszak się dopełnia. Sądzę, że to jest całość, bo widziałem biedne domy, a teraz obserwuję miejsce, w którym dokonują się zmiany na lepsze. To tutaj, koniec końców, lądują do podpisu prezydenckiego rozwiązania, które zmieniają Polskę. To tutaj dyskutuje się o zmianach. Jeśli kiedyś widziałem biedę rodzin wielodzietnych, to teraz widzę zmianę godnościową wielu środowisk, które korzystają z programów prorodzinnych. Jeżdżę przecież nadal po powiatach, małych miejscowościach, uczestniczę w spotkaniach z mieszkańcami i słyszę, widzę, jak reagują. Słucham. Moja praca to pewien proces składający się na spójną całość” – mówi Jakub Szymczuk.
Dodać życia do dnia
O tym, że na pierwszym miejscu powinien być pacjent, w rozmowie z Barbarą Gruszką-Zych mówi dr Paweł Grabowski, dyrektor hospicjum Proroka Eliasza w Makówce. „Podczas pandemii pojechałem do kobiety, której nie chciał odwiedzić lekarz rodzinny, bo też chorowała na covid. Pierwszy raz od trzydziestu lat pracy w zawodzie poraził mnie okropny widok – wyła z bólu i z tego powodu nie mogła pohamować załatwiania się pod siebie. Mimo że to XXI wiek, znalazła się w takiej sytuacji, a lekarze ją zostawili. A przecież skądś wziął się prestiż naszego zawodu, bo często nasi poprzednicy pomagali innym, narażając życie podczas epidemii i wojen. Lekarz nie zyskuje prestiżu dlatego, że przez sześć lat studiował, ale stoją za nim setki lat poświęceń kolegów po fachu. To jest taki właśnie zawód – stale trzeba starać się przemóc i zdobywać na coś więcej. Pamiętam, jak robiłem sztuczne oddychanie metodą usta-usta leżącemu na ulicy pijaczkowi. Przez sekundę pomyślałem, że jeżeli się nie przezwyciężę, widząc te jego zgniłe, czarne zęby, i nie udzielę mu pomocy, on umrze” – mówi dr Grabowski.
Brzmienia Wielkiejnocy
O pieśniach wielkanocnych wyśpiewanych i zagranych od nowa w rozmowie z Szymonem Babuchowskim opowiada Ryszard Wojciul. „Dla mnie jako artysty tajemnica jest pociągająca i, szczerze mówiąc, właśnie dlatego zająłem się tą tematyką. Interesują mnie rzeczy, które są głęboko duchowe, a jednocześnie dotykają istoty człowieczeństwa. Warto zanurzyć się w te teksty, niezwykle głębokie i poetyckie. W wielu z nich znajdują się określenia odpowiadające współczesnej wrażliwości. Specjalnie wybrałem dla mojej nowej płyty tytuł, który jest ponadczasowy, bo przecież w sformułowaniu ‘Zorza prześliczna wynika’ nie wyczuwamy archaicznego brzmienia. A jest to autentyczny tytuł średniowiecznej pieśni” – mówi artysta.
1",,DODANE 05.04.2023 15:16,,,https://www.gosc.pl/doc/8178881.W-najnowszym-Gosciu-Niedzielnym-o-Zmartwychwstaniu-Panskim
Homoseksualny kolonializm?,"Mimo silnych zachodnich nacisków i zapowiedzi sankcji finansowych, pod koniec lutego prezydent Ugandy Yoweri Museveni podpisał ustawę zaostrzającą kary za przestępstwa homoseksualne.
Ta sprawa budzi większe emocje w Stanach Zjednoczonych i kilku krajach europejskich niż w Afryce. 38 państw tego kontynentu (na 54) przewiduje kary za praktyki homoseksualne. W czterech z nich, gdzie obowiązuje islamski szariat – w Sudanie, Mauretanii, Somalii i na północy Nigerii – grozi za nie nawet kara śmierci. Jest ona bardzo rzadko wykonywana, gdyż potrzeba aż czterech naocznych świadków homoseksualnej recydywy i przyłapania na gorącym uczynku, jednak nawet zagrożenie nieco częściej aplikowaną tam karą chłosty budzi na Zachodzie ostre protesty. 24 lutego Uganda nie dołączyła do 78 państw świata, w których homoseksualizm jest traktowany jako wykroczenie lub przestępstwo, gdyż od dawna należy do tego grona: już setki lat temu niezależne królestwo Bugandy (od niego wzięła się nazwa dzisiejszego państwa) uważało zachowania homoseksualne za niebezpieczne społecznie. Lokalne prawo zawsze traktowało je podobnie jak zoofilię i pedofilię. Co się jednak stało, że narażając się na głośne potępienie ze strony Zachodu, Ugandyjczycy postanowili wzmocnić swój arsenał prawny? Przyczyny ostrego społecznego odrzucenia homoseksualizmu w Afryce są przez zachodnią prasę ignorowane.
Obama i inni
Na Zachodzie postrzega się nowe ugandyjskie ustawodawstwo przede wszystkim jako zamach na wolności obywatelskie. 16 lutego prezydent Stanów Zjednoczonych w specjalnym oświadczeniu wystąpił w obronie homoseksualistów: „Projekt ustawy antyhomoseksualnej, jeśli zostanie podpisany, będzie stanowił afront i zagrożenie dla społeczności gejowskiej w Ugandzie. To krok wstecz dotyczący wszystkich Ugandyjczyków, który nada bardzo zły wizerunek zaangażowania Ugandy na rzecz ochrony praw człowieka”. W wystąpieniu Obamy nie zabrakło gróźb: „Jak zaznaczyliśmy prezydentowi Museveniemu, podpisanie tej ustawy skomplikuje nasze obustronne stosunki”. Jeszcze w przeddzień podpisania z Musevenim kontaktowała się doradca Obamy ds. bezpieczeństwa narodowego Susan Rice, próbując go odwieść od zatwierdzenia nowego prawa. Następnego dnia posypały się pierwsze europejskie sankcje.
Zakaz „małżeństw” homoseksualnych oburzył szczególnie Holandię, która jako pierwszy kraj na świecie zalegalizowała je. Zawiesiła ona fundusze pomocowe dla Ugandy. To samo zrobiła wkrótce Belgia, której premier Elio di Rupo, zdeklarowany gej, wezwał społeczność międzynarodową do „silnej reakcji”. Dania przekazała 6,3 mln dolarów, które miały w tym roku trafić do ugandyjskiej służby zdrowia, gejowskim organizacjom pozarządowym, z kolei Norwegia przekierowała swoją pomoc do organizacji obrony praw człowieka. Podobne kroki podjęła Wielka Brytania. Co zrobią Stany Zjednoczone, kluczowy sojusznik Ugandy, jeszcze nie ujawniono. Sekretarz departamentu stanu John Kerry zapowiedział, że przejrzy „wszystkie” programy współpracy z Ugandą.
Nic nie rozumiecie!
Europejskie retorsje wobec Ugandy już 20 grudnia zapowiadała szefowa unijnej dyplomacji Catherine Ashton. Brytyjka potępiła uchwalenie tego dnia kontrowersyjnej ustawy przez ugandyjski parlament, zresztą miażdżącą większością głosów i przy olbrzymim poparciu społecznym. Projekt wcześniej zmieniono. Szczególnie krytykowana kara śmierci za gwałt na nieletnim i zarażenie go AIDS została zamieniona na dożywocie. Ale poza tym krytyka ze strony dawnego kolonizatora – Wielkiej Brytanii – raczej utwierdzała Ugandyjczyków w decyzji, niż do niej zniechęcała. W Afryce nie spodobały się słowa premiera Davida Camerona, który w lipcu zeszłego roku, po legalizacji „małżeństw” homoseksualnych, zapowiedział, że należy je „eksportować na cały świat”. Na prezydencie Musevenim wszystkie te naciski nie zrobiły wrażenia: „Zachód nie może już nam rozkazywać. To nasz kraj. (…) Jeśli te państwa nie chcą być z nami, niech sobie zatrzymają swoje fundusze. Narzucanie wartości społecznych pewnej grupy naszemu społeczeństwu to zacofany, postkolonialny imperializm. Mówicie nam, że mamy żyć jak wy. To bzdura!”. Można powiedzieć, że Museveni odpowiada typowemu wizerunkowi afrykańskiego satrapy, bo rządzi już 28 lat. Ale regularnie, co 5 lat, jest wybierany na prezydenta (otrzymuje 60–70 proc. głosów), w warunkach wielopartyjnej demokracji. To pobożny chrześcijanin, dawny przeciwnik krwawego dyktatora Idi Amina Dady, który doprowadził kraj do kompletnej ruiny. Dopóki Museveni nie stanął na czele państwa, Uganda była wstrząsana nieustannymi konfliktami zbrojnymi. Okazał się dobrym gospodarzem: powściągnął trzycyfrową inflację i stworzył warunki do trwałego wzrostu gospodarczego – odsetek osób żyjących poniżej progu biedy spadł z blisko 70 proc. do niecałych 30 proc. Dziś coraz więcej Ugandyjczyków chciałoby zmiany na czele państwa, tym bardziej że prezydent nie jest już w stanie ograniczyć korupcji, ale ciągle cieszy się wielkim szacunkiem. Jego opór wobec zachodnich nacisków przyjęto z dumą. „Wy nic nie rozumiecie! – tłumaczył zachodnim dziennikarzom autor antygejowskiej ustawy, deputowany David Bahati. – Ta ustawa to wielkie zwycięstwo Ugandy. My tu walczymy o życie!”.
1 2
OCEŃ TEN ARTYKUŁ
1 2 3 4 5",JERZY SZYGIEL,DODANE 06.03.2014 00:15,GN 10/2014,,https://www.gosc.pl/doc/1907179.Homoseksualny-kolonializm
Obronić serce przed nienawiścią ,"Jak, pomimo łez, głosić w Rosji Ewangelię? Jak kochać nieprzyjaciół w czasach wojny? Jak rozmawiać z Bogiem, kiedy serce krwawi? Rozmowa z o. Wojciechem Ziółkiem SJ, który od 2015 r. pracuje w jezuickiej parafii w Tomsku na Syberii.
Agnieszka Huf, Piotr Sacha: W swoim felietonie, opublikowanym w kwietniowym numerze miesięcznika „W drodze”, pisze Ojciec, że często ostatnio płacze. Co Ojciec opłakuje najbardziej?

o. Wojciech Ziółek SJ: Może najbardziej boli to, że nie wszyscy płaczą. Powody są różne. Niektórzy nie płaczą ze strachu, bo strach jest tu wszechobecny. Najczęściej niezauważany, nieuświadomiony, ale taki „wrodzony”, od zawsze. Taki, do którego przywykają i który staje się czymś „naturalnym” i nawet nie wyobrażają sobie życia bez niego. Nikt nie pyta „jak żyć bez strachu?”, ale bardzo wielu i bardzo często mówi: „Nu, szto sdiełajesz? Pridiot prywyknuć.” Co zrobisz? Trzeba się będzie przyzwyczaić. A bywa i tak, jak powiedział jeden z moich rozmówców: „Po co mi jakaś wolność, jeśli ja mam wszystko, co mi potrzebne?”. To są słowa, które mnie przerażają i wprawiają w osłupienie. Niemcy po wojnie przeprowadzili denazyfikację – w praktyce wyszło im to dalece niedostatecznie, ale w sferze symbolicznej i deklaratywnej jednoznacznie potępili nazizm. I to było bardzo ważne, bo za tym poszły konkretne działania w wielu dziedzinach, a szczególnie w edukacji. Tutaj nigdy czegoś takiego nie było. Ostatnio z kimś rozmawiałem i spytałem wprost: dlaczego po upadku Związku Sowieckiego nie zrobiono dekomunizacji, nie podjęto działań edukacyjnych i nie potępiono wielkiego terroru? Odpowiedź była natychmiastowa i jednoznaczna: bo tutaj wielki terror nigdy się nie skończył. I to jest niestety prawda. Przybrał inne formy, ale wciąż trwa. 
Mieszka Ojciec i pracuje w Rosji, wśród ludzi, którzy stoją często po stronie agresora. Jak mimo tych łez głosić im Ewangelię? 
Nie wiem. Liczyłem na to, że Wy mi podpowiecie… Naprawdę. Jestem wdzięczny red. Jakimowiczowi za jego tekst, w którym przypomniał, że gdy Pan Jezus powiedział: „Miłujcie waszych nieprzyjaciół”, to nie dodał: „no, chyba, że to Ruskie”. To bardzo ważna uwaga. Dla mnie trwanie tutaj – pośród ludzi, do których zostałem posłany – jest czymś bezdyskusyjnym. Przecież Pan Bóg nie pomylił się posyłając mnie do Tomska, a nie w inne miejsce, gdzie opowiadanie się za dobrem i przeciw złu jest łatwiejsze i bardziej oczywiste.  Dopóki nie będzie rozkazu lub nakazu wyjazdu, to ja i moi współbracia nigdzie się stąd nie wybieramy.
Ale jak głosić Ewangelię w takich warunkach?
Rozwijając myśl red. Jakimowicza rzekłbym, że Pan Jezus nie powiedział nam: „Idźcie i głoście, no chyba, że warunki będą niesprzyjające, to wtedy wracajcie do domu, zrobimy se grilla”. Ewangelię trzeba głosić zawsze i wszędzie, ale nie zawsze słowami. Przecież Nowy Testament jest pełny opowieści o ludziach, którzy uwierzyli nie dzięki przepowiadaniu, ale dzięki temu, że zostało poruszone ich serce. Sztandarowy przykład to Dobry Łotr – bezduszny kryminalista, którego wzruszyły dobroć i brak nienawiści u niewinnie cierpiącego Pana Jezusa. Tak rozumiem moją i naszą obecną misję w Tomsku: pomagać ludziom, by ich serce zaczęło pracować prawidłowo, by zaczęło czuć, współczuć, boleć, płakać. Przecież – jak śpiewa Andrzej Sikorowski – „łzy to znak, że bije serce”. Tak. Nie tylko słowami, ale naszym zachowaniem, ludzkimi gestami i naszymi łzami mamy podprowadzać ludzi, u których serce przestało pracować, do tego, by znów odczuwali, współczuli, płakali i widzieli człowieka w drugim człowieku. 
Taki oddział duchowej kardiologii? 
Tak, ale nie kardiologii, tylko kardiochirurgii. My na tym oddziale jesteśmy tylko pielęgniarzami i salowymi, przywożącymi pacjentów na salę operacyjną i spełniającymi wobec nich najniższe posługi. Operacji otwarcia serca i przywrócenia mu prawidłowych funkcji życiowych może dokonać tylko ordynator – Pan Jezus. Tak, obumarłe serca to tutaj największy problem. Rozmawiałem ostatnio z jedną z młodych, ale bardzo dojrzałych kobiet. Powiedziała mi, że najbardziej przerażający jest fakt, że choć tu na Syberii nie było żadnych działań wojennych, to w ciągu kilku tygodni u ludzi zaszła wielka zmiana: są gotowi akceptować zabijanie, usprawiedliwiając je, albo nie reagując na nie. To jest fakt i można się na to oburzać, ale czy w Centrum Chorób Serca w Zabrzu oburzają się na pacjentów, że mają niesprawne serca? Dlatego, jeśli chcieć szukać patrona dla naszego oddziału kardiochirurgii to najlepszy byłby prorok Ezechiel i wypowiedziana przezeń Boża obietnica „odbiorę wam serce kamienne, a dam wam serce z ciała”. 
Chroń od nienawiści
Im większe rany, tym trudniej się goją. Po wojnie Ukraina będzie potrzebowała miejsc pojednania. W procesie uzdrawiania może pomóc Boże Miłosierdzie. 
Ilu katolików żyje w Tomsku?
W całej naszej parafii, która jest nieco większa od Polski, jest ich około 2000. Mamy trzy Msze w niedzielę i jedną w sobotę wieczorem. Na te cztery Msze przychodziło w sumie 300 – 350 osób. Ale to przed pandemią. Teraz w kościele pojawia się około 250 z nich. Przy czym to jest bardzo żywa parafia – międzynarodowa i wielopokoleniowa. Tomsk to miasto uniwersyteckie, więc są studenci z Europy, Ameryki Południowej, Afryki i oczywiście Azji. Są rodziny, dzieci, jest młodzież. Oprócz jezuitów są jeszcze dwa zgromadzenia żeńskie. Prowadzimy jedyną w całej Rosji szkołę katolicką. Bardzo aktywnie działają świeccy. Katechizacja odbywa się tu tylko w niedzielę, po sumie: w domu parafialnym spotyka się 10 grup wiekowych, w tym dwie grupy dorosłych katechumenów. Trzy grupy prowadzą siostry. Reszta to katecheci świeccy. 
Czy Ojca zdaniem ostrożny ton wypowiedzi papieża Franciszka na temat wojny na Ukrainie może wypływać z troski o ochronę katolików żyjących w Rosji? Jak bardzo to poczucie zagrożenia jest dla Ojca realne?  
Tak, papież troszczy się również o nas – katolików w Rosji. Potrzebujemy tej troski. Nie tak dawno, bo 25 kwietnia, opuścił nas amerykański współbrat. Był z nami siedem miesięcy. Przyjechał tu, żeby pracować w naszej szkole, ponieważ miał duże doświadczenie w pracy w jezuickich szkołach w Stanach Zjednoczonych. Kazano mu wyjechać. Nie wprost. Wezwano go i powiedziano: „Usilnie zalecamy wam wyjazd z Rosji, bo odpowiadamy za wasze bezpieczeństwo i nie chcemy, żeby coś złego was spotkało. Byłoby tak przykro czytać w gazetach, że coś się wam stało”. Nie postawiono mu żadnych zarzutów – poradzono wyjechać. Wielu naszych parafian, zwłaszcza tych starszych, obawia się, że znów pozostaną bez duszpasterskiej opieki katolickiego księdza. Bo to, że mamy pozwolenie na pobyt stały w Rosji, nie jest żadną gwarancją. Pewien ksiądz z Meksyku, który jeszcze trzy tygodnie temu był proboszczem w Moskwie, też miał pozwolenie na pobyt stały. Pracował w Rosji osiemnaście lat. Dano mu 24 godziny na opuszczenie kraju. 
W powszechnej świadomości Kościół katolicki jest tu odbierany jak sekta. Wielu moich parafian słyszało kiedyś ten zarzut: „Dlaczego ty jesteś katoliczką/katolikiem, a nie chrześcijaninem?”. Przy czym słowo „chrześcijanin” równa się słowu „prawosławny”. Ale Franciszek troszczy się o nas wszystkich również w tym znaczeniu, że chce nas uchronić przed niejako naturalną, ale faktycznie śmiercionośną reakcją nienawiści. Dlatego nie uważam tonu jego wypowiedzi za ostrożny, tylko za prorocki. 
Jednak, kiedy widzimy obrazy z Buczy, Kramatorska to budzi się w nas słuszny gniew, wynikający z poczucia sprawiedliwości. Jak z nim walczyć?
Nie trzeba walczyć z gniewem, tylko z nienawiścią, do której on może doprowadzić, a która atakuje nas wszystkich i jest śmiertelnie niebezpieczna. W Ewangelii Pan Jezus mówi: „Ojcze przebacz im, bo nie wiedzą co czynią”. Mówi to nie w Betlejem, dlatego, że mu fałszują śpiewając kolędy i nie w Kanie Galilejskiej, bo mu przez nieuwagę stłukli dwie stągwie z dopiero co przemienionym, wybornym winem. Pan Jezus mówi to, gdy skatowany, zakrwawiony i wyszydzony wisi na krzyżu. Wtedy właśnie prosi Ojca o przebaczenie dla swoich oprawców, wrogów i tych, którzy z obojętnością przyglądają się Jego męce. Chcę jasno powiedzieć: ja się na żadnej miłości nie znam i nie wiem, jak to jest kochać nieprzyjaciół. Ale wiem, że jeśli pójdziemy w stronę nienawiści, to już przegraliśmy. Jeśli ulegniemy nienawiści, będziemy zarówno ofiarami, jak i katami. 
Bracia do odzysku
W samym środku barbarzyńskiej napaści Rosji na Ukrainę myśleć o pojednaniu obu narodów? W latach 2018–2019 w Paryżu grupa intelektualistów z Rosji, Ukrainy i Europy Zachodniej zapoczątkowała taki proces. Czy nowa agresja zaprzepaściła tamto doświadczenie? 
Ale co to oznacza konkretnie? Jak się obronić przed nienawiścią? 
Nie chodzi o to, żeby robić gesty jak w amerykańskich filmach, żeby rzucić się sobie na szyję i powiedzieć, że już wszystko będzie dobrze. Chodzi o to, żeby w swoim sercu nie pozwalać tej nienawiści zagnieździć się i rozwijać. Patrzymy na zakrwawione ciała i bagaże na dworcu w Kramatorsku i z tego bólu rodzi się w nas nienawiść. Kiedy staram się pomagać ludziom, by nie ulegali nienawiści, to tłumaczę im, że nie można kogoś odczłowieczać, nazywając go faszystą lub nazistą, bo to tylko usprawiedliwianie swojej nienawiści, agresji i zła wobec niego. Ale żebym mógł tak mówić, to najpierw sobie, Ziółkowi, muszę wytłumaczyć, że nie mogę nienawidzić tych, którzy nienawidzą. Bo w ten sposób wszedłbym po uszy w logikę zła. Nie, w żaden sposób nie usprawiedliwiam agresji, okrucieństw, gwałtów i zabójstw, ale nie mogę pozwolić, by nienawiść mną zawładnęła. Mam się przed nią bronić. Wojna rodzi śmierć. Wybucha, zabija, rani. W sensie fizycznym, ale i duchowym. Jeśli ktoś nienawidzi – Ukraińców (bo to faszyści), Rosjan (bo to bezduszni oprawcy), Zachodu (bo to wrogowie), papieża (bo źle powiedział i niedostatecznie potępił) – zło już go zwyciężyło. 
Czy zdarza się, że Wasza duszpasterska działalność jest jakoś utrudniana?
Żadnych formalnych zakazów nie ma. Ale jest pełna kontrola wszystkiego i ciągła podejrzliwość. Tutejszym władzom trudno uwierzyć, że my jezuici przyjechaliśmy do ich kraju, by służyć ludziom. Jezuici? Z Watykanu? Wiadomo – główna ich zasada to „cel uświęca środki”, a ich założyciel wymagał od swych naśladowców ślepego posłuszeństwa, choć w zamian pozwalał im zajmować się uwodzeniem kobiet... Tak pisała o nas sowiecka propaganda i taki portret pamięciowy jezuity przetrwał w społecznej świadomości.   
12 marca tego roku mijało 400 lat od kanonizacji św. Ignacego. Z tej okazji, już we wrześniu złożyliśmy filharmonii propozycję zorganizowania okolicznościowego koncertu. Wszystko było przygotowane, gdy nagle, dzień przed koncertem, podjęto decyzję o jego odwołaniu. Powodem był list anonimowych „zatroskanych”, którzy „ze zdumieniem dowiedzieli się o koncercie poświęconym Ignacemu Loyoli” i uważają, że „w obecnym czasie nie powinno się organizować koncertów, które promują obce nam wartości”. Poprosili też by „zrobić z tym porządek”. To wystarczyło, żeby odwołać duże, długo przygotowywane, kulturalne wydarzenie.
Nasi parafianie wiedzą, że będziemy z nimi, dokąd tylko możemy. Ale nie za wszelką cenę. Jeśli ktoś będzie od nas wymagał zrobienia czegoś, co byłoby zaprzeczeniem Ewangelii, to nie będziemy mogli się na to zgodzić. 
Inwazja Rosji na Ukrainę - RELACJONUJEMY NA BIEŻĄCO
9 maja 2022 – czym ta data jest dla mieszkańców Tomska?
Trzeba jasno powiedzieć, że w Rosji religią państwową nie jest prawosławie tylko Wielka Wojna Ojczyźniana. Dlatego największym świętem państwowym i religijnym jednocześnie –nieporównywalnym z żadną Paschą i z żadnym Bożym Narodzeniem – jest Dzień Zwycięstwa, czyli 9 maja. Nie raz mówiłem parafianom, że daliśmy sobie ukraść Wielkanoc, bo dla chrześcijanina to właśnie Zmartwychwstanie jest prawdziwym dniem zwycięstwa. Moje gadanie nie zmienia jednak faktu, że 9 maja na ulice wszystkich miast i wsi wychodzą tłumy. Samo w sobie to nic złego, ale to, co przeraża, to zupełna bezrefleksyjność tego święta. To święto pod hasłem: My jesteśmy dobrzy, bo wygraliśmy. Wszyscy inni to albo nasi wrogowie albo dłużnicy.   
W tym roku, do tego wszystkiego dochodzi jeszcze strach. Nikt nie wie, co będzie. Mówi się o powszechnej mobilizacji, o jakichś innych decyzjach. Oficjalnie do strachu przyznaje się niewielu, ale bardzo wielu zaczyna powtarzać wyuczoną przez wieki formułkę: Już tyle przeżyliśmy, to i to przeżyjemy. Dlatego, choć wielu nie chce uczestniczyć w paradzie, to – pod wpływem dodatkowych środków perswazji – weźmie w niej udział, bo „Nu, szto sdiełajesz? Pridiot prywyknuć.”. Również młodzi tak mówią. Nie wszyscy. Niektórzy chcą wyjechać. Nie widzą w Rosji swojej przyszłości. Jednemu z nich powiedziałem, że go rozumiem. On na to: „Niech się ojciec nie gniewa, ale ojciec nic nie rozumie. Bo ojciec jest Polak. I jak ojciec wróci do Europy, nikt mu nic złego nie powie. A ja... Gdzie pojadę z moim czerwonym paszportem i komu go pokażę?”. 
Czy trudniej rozmawia się z Panem Bogiem, gdy trwa wojna?
Od pierwszego dnia wojny, razem z moimi parafianami, codziennie modlę się na różańcu przed Najświętszym Sakramentem. Są też momenty płaczu, wzruszenia, co też jest modlitwą. Trudne są spotkania z tą wielką nieczułością, z tym kamiennym sercem. Przeraża, gdy słyszy się, że „tam na Ukrainie, to naziści”, więc można, a nawet trzeba ich „unicestwiać”. Gdy słucham takich słów, to o wypowiadających je osobach myślę jak o kalekach. To jest straszne kalectwo. To jest niewyobrażalna tragedia. Jeśli patrzysz na człowieka, który bez żadnych emocji zadaje ból drugiemu, albo po prostu godzi się na to, to jesteś przerażony. To jest jak wizyta na najcięższym oddziale szpitala psychiatrycznego. Przyznam, że w tym trudnym czasie o wiele konkretniej mówi mi się kazania. To pewnie dlatego, że serce jest na tyle poruszone, że samo podpowiada. Ale to samo serce również się buntuje. Przecież to, co się obecnie dzieje, trudno ułożyć w jakąś Bożą mozaikę. 
Tu w Tomsku prosimy Pana Boga, by ochronił nasze serca od nienawiści, od obojętności i nieczułości i staramy się podprowadzić „umierających” do tego, by ich serce zaczęło bić. Może ktoś powie, że to plan minimum, ale ja jestem przekonany, że gdyby się udało choć trochę, to będzie to największe zwycięstwo. 
1
OCEŃ TEN ARTYKUŁ
1 2 3 4 5","AGNIESZKA HUF, PIOTR SACHA",DODANE 07.05.2022 14:04,,,https://www.gosc.pl/doc/7528486.Obronic-serce-przed-nienawiscia
"Wojna, która wstrząsnęła światem","100 lat temu zapadły pierwsze decyzje, które doprowadziły do wybuchu wojny na niewyobrażalną dotąd skalę.
28 lipca 1914 r. Austro-Węgry wypowiedziały wojnę Serbii, co było konsekwencją dokonanego miesiąc wcześniej w Sarajewie zamachu na arcyksięcia Franciszka Ferdynanda. Wojna szybko przerodziła się światowy konflikt, który pochłonął życie prawie 10 mln żołnierzy.
Konflikt zbrojny z lat 1914-1918 - toczący się w Europie, Azji i Afryce - radykalnie zmienił oblicze ówczesnego świata. ""Wojna przyniosła kres epoki królów. Skończyło się wielowiekowe panowanie Hohenzollernów, Habsburgów, Romanowów, dynastii osmańskiej. Niemcy, Turcja, Austria i Rosji stały się republikami, podobnie jak większość krajów Nowej Europy"" - pisze prof. Andrzej Chwalba w książce ""Samobójstwo Europy. Wielka Wojna 1914-1918"".
Wybuch wojny oznaczał kres XIX-wiecznego porządku politycznego w Europie, ustalonego w 1815 r. na Kongresie Wiedeńskim, kończącym okres wojen napoleońskich. System ten zasadzał się na koncepcji równowagi sił, którą zaburzyły zakrojone na szeroką skalę zbrojenia, wywołane wzmożoną rywalizacją mocarstw na kontynencie europejskim przed 1914 r.
Bezpośrednio konflikt wywołało natomiast odrzucenie ultimatum przedstawionego przez Austro-Węgry rządowi serbskiemu po zabójstwie austriackiego następcy tronu Franciszka Ferdynanda i jego żony na ulicach Sarajewa 28 czerwca 1914 r. przez serbskiego nacjonalistę Gawriło Principa. Władze bałkańskiego kraju skłonne były spełnić większość warunków ultimatum, nie wyraziły jednak zgody na przeprowadzenie na terenie Serbii austriackiego śledztwa, mającego ustalić okoliczności śmierci arcyksięcia.
Z odmową Serbii poważnie liczono się jednak w Wiedniu, a władający monarchią sędziwy Franciszek Józef wiedział, że w razie konfliktu może liczyć na cesarza Niemiec Wilhelma II (Austro-Węgry i Niemcy podpisały porozumienie już w 1879 r.). Obaj władcy liczyli, że zmęczona dwoma wojnami bałkańskimi Serbia (miały miejsce w latach 1912-1913) szybko uzna wyższość Austro-Węgier. Plan ataku na Serbię opracowały one już na sześć lat przed wypowiedzeniem jej wojny, w 1908 r. - rok po włączeniu do monarchii terytorium Bośni i Hercegowiny.
25 lipca, w związku z niespełnieniem przez Serbię wszystkich punktów ultimatum, Belgrad opuścił austriacki ambasador baron Giesl. Po trzech dniach, 28 lipca, oba państwa zerwały stosunki dyplomatyczne i znalazły się w stanie wojny. Jeszcze tego samego dnia pierwsze bomby spadły na serbską stolicę.
W ciągu następnych tygodni do wojny przyłączały się kolejne państwa, należące do dwóch wrogich bloków politycznych. Ostatecznie po stronie Austro-Węgier stanęły Niemcy, Turcja i Bułgaria (od 1915 r.) tworząc blok tzw. państw centralnych; ich przeciwnikami była tzw. Ententa, w skład której weszły obok Serbii: Rosja, Francja, Wielka Brytania, Japonia, Włochy (od 1915 r.), Rumunia (od 1916 r.), USA (od 1917 r.) i inni sprzymierzeńcy, w tym dominia i kolonie.
Najważniejszy teatr działań zbrojnych - europejski, podzielony był na dwa fronty - zachodni i wschodni.
Niemiecki plan wojenny, tzw. plan Schlieffena (od nazwiska feldmarszałka Alfreda von Schlieffena) miał zapobiec prowadzeniu wojny na dwóch frontach. W tym celu, niemieckie dowództwo przewidywało uderzenie zdecydowaną większością sił na Francję, opanowanie w możliwie najkrótszym czasie Paryża, a następnie przerzucenie wojsk na Wschód, do walki z Rosjanami (którzy potrzebowali więcej czasu na mobilizację). Tych, do czasu zakończenia walk we Francji, miały wiązać walką wojska austro-węgierskie. Niemcy liczyli na pokonanie Francuzów w kilka tygodni; napisy na wagonach pociągów, które dowoziły żołnierzy na front widniały m.in. napisy: ""Na śniadanie do Paryża"".
Fakt przystąpienia Niemiec do wojny społeczeństwo niemieckie powitało z radością. Wojenny entuzjazm udzielił się m.in. młodemu Adolfowi Hitlerowi, który świętował wybuch wojny w wiwatującym tłumie 1 sierpnia w Monachium; przyszły dyktator szybko zaciągnął się do wojska i został wysłany za front.
Nie wszyscy jednak byli zadowoleni z nowej rywalizacji zbrojnej w Europie. Albert Einstein, ówczesny dyrektor berlińskiego Instytutu Fizyki, pisał w liście do przyjaciela z 19 sierpnia 1914 r.: ""Europa w swym szaleństwie przeżywa coś niewiarygodnego. W takich czasach zdajemy sobie sprawę, do jak godnego politowania gatunku zwierzęcego należymy"".
2 sierpnia Niemcy zajęli neutralny Luksemburg, po czym skierowali się ku Belgii, opanowując po kolei twierdze w Liege, Namur i Antwerpii, oraz wkraczając do stołecznej Brukseli. W czasie niemieckiej inwazji na Belgię doszło do wielu zbrodni wojennych; tylko w dniach 22-23 sierpnia w Tamines i Dinant Niemcy rozstrzelali prawie 1000 cywili, w tym kobiet i dzieci. Wielkie spustoszenie siały bomby zrzucane przez niemieckie zeppeliny; w alianckiej prasie podkreślano barbarzyństwo Niemców, niszczących belgijskie kościoły i inne zabytki.
1 2",,DODANE 28.07.2014 09:46,PAP,"TAGI:
nauka pap polska rocznica",https://www.gosc.pl/doc/2098154.Wojna-ktora-wstrzasnela-swiatem
Gość z pomysłem. Jak kreatywnie spędzać czas w domu,"W naszym cyklu prezentujemy sposoby na twórcze spędzanie czasu w domu z dziećmi i nie tylko.
Jak samemu zrobić elektroskop?
Nie daj się nudzie, siedząc z dziećmi w domu. Zobacz instruktażowy filmik. I wykonaj proste doświadczenie.  
Latający balon na gorące powietrze
Nie daj się nudzie, siedząc z dziećmi w domu. Zobacz instruktażowy filmik... Balon gotowy do lotu! 
Jak pracować zdalnie, kiedy dzieci są w domu
Aleksandra Pietryga: Jak jednocześnie ogarnąć pracę zawodową, opiekę nad dziećmi, zakupy dla rodziców, gotowanie i sprzątanie? Jak w tym samym momencie być mamą, tatą, pracownikiem i nauczycielem?  
#Zostańwdomu i zjedz lody
Za oknem coraz cieplej. Ach, zjadłoby się lody na wiosennym spacerze. Podpowiadamy, jak zrobić je samodzielnie w domu, a przy okazji przypominamy historię tego mrożonego przysmaku. 
Jak rozmawiać z dziećmi o koronawirusie
Aleksandra Pietryga: W czasach pandemii nasze dzieci bardziej się boją. Jak uspokoić ich lęki, kiedy sami czujemy narastający stres i poczucie zagrożenia? 
Liturgia z dziećmi w czasach koronawirusa
Aleksandra Pietryga: Jak przeżywać Eucharystię we własnym domu z dziećmi? Jak przygotować się do liturgii, w której uczestniczymy za pośrednictwem mediów? Jak uświadomić naszym dzieciom, że ta Msza jest tak samo ważna i święta jak te, w których do niedawna uczestniczyliśmy w kościołach parafialnych?  
Jak przetrwać kwarantannę z dziećmi i nie zwariować
Aleksandra Pietryga: Jak w czasach koronawirusa być jednocześnie rodzicem, nauczycielem, lekarzem, kucharzem, sprzątaczką i do tego pracować zawodowo nie wychodząc z domu. Transmisja live dzisiaj o 20.00. 
Zrób sam: Camera obscura
Jak samemu skonstruować pierwowzór aparatu fotograficznego? Potrzebujesz kartonowego pudełka, kalki technicznej, taśmy klejącej i nożyczek.  
#Zostańwdomu i zrób pankejki na śniadanie
Zbudź o poranku rodzinę zapachem najlepszych amerykańskich placków. Podajemy przepis na pankejki, które na pewno zasmakują dzieciom i dorosłym. 
#Zostańwdomu i upiecz chleb
Zamiast biegać każdego dnia w masce do piekarni, spróbuj samodzielnie upiec świeże pieczywo. Mamy przepisy na chleb, który zawsze się udaje. 
#Zostańwdomu i wyhoduj roślinkę
Bądź kreatywny. Podpowiadamy, jak wyhodować własną roślinkę przy użyciu szklanki, kawałka gazy, gumki-receturki i nasionek. 
„Gość” z pomysłem. Jak zrobić wagę?
Jak wykonać wagę przy pomocy linijki, pisaka i batonika? Nie daj się nudzie, siedząc z dziećmi w domu. Podpowiadamy, jak kreatywnie spędzać czas.  
  1",,DODANE 16.04.2020 10:18,,,https://www.gosc.pl/doc/6262687.Gosc-z-pomyslem-Jak-kreatywnie-spedzac-czas-w-domu
"""Niezastąpieni"" - wsparcie dla rodzin zastępczych","„Mamy poczucie, że dzieci właśnie w rodzinie mają największą szansę uczyć się życia” – mówią Klaudia i Piotr Chazan – wieloletnia rodzina zastępcza, podejmująca opiekę nad sześciorgiem dzieci. W rozmowie z KAI wraz z Jackiem Waiglem opowiadają o potrzebie rodzin zastępczych i wyzwaniach, przed jakimi stają, oraz inicjatywie „Niezastąpieni”, która chce wyjść naprzeciw potrzebom takich rodzin.
Dawid Gospodarek (KAI): Czy mogliby Państwo na początku zdefiniować pojęcia – czym jest rodzina adopcyjna, czym się różni od rodziny zastępczej, co to jest przysposobienie?
Klaudia i Piotr Chazan: Rodzina adopcyjna to taka, która przyjmuje dziecko, które staje się ich dzieckiem. Dziecko dostaje nowy PESEL, rodzice mogą, ale nie muszą zmienić dziecku imię. Od tej pory dziecko jest oficjalnym członkiem swojej nowej rodziny ze wszystkimi wiążącymi się z tym prawami, również jeżeli chodzi o dziedziczenie majątku po rodzicach.
Natomiast rodzina zastępcza to forma opieki krótkoterminowa, do której najczęściej trafiają dzieci z nieuregulowaną sytuacją prawną. Oznacza to, że biologiczni rodzice w tym czasie nie mogą sprawować opieki nad dziećmi. Sąd przeważnie daje rodzicom możliwość, aby poprawili swoją sytuację i by dzieci mogły do nich wrócić. Jeżeli rodzice pomimo danej im szansy nie są w stanie sprawować nad dzieckiem opieki, pozostaje ono w rodzinie zastępczej do czasu wyjaśnienia sytuacji prawnej. Gdy rodzic biologiczny utrzymuje z dzieckiem relacje, ale nie może lub z jakichś powodów nie chce zająć się nim fizycznie, dziecko może pozostać z rodziną zastępczą i traktuje ją jak własną.
W byciu rodziną zastępczą bardzo ważne jest rozróżnienie form, w jakich mogą one funkcjonować. Forma zawodowa, w której rodzice otrzymują wynagrodzenie za swoją pracę, jaką jest opieka nad dziećmi w rodzinie zastępczej. Forma niezawodowa – bez wynagrodzenia za opiekę nad dziećmi, rodzice zastępczy pracują na etacie i najczęściej posiadają jedno, dwoje lub trójkę dzieci przyjętych.
Przysposobienie dziecka to nic innego jak adopcja (przysposobić-adoptować). Natomiast dziecko przyjęte do rodziny zastępczej, nie jest dzieckiem przysposobionym.
Jak aktualnie wygląda sytuacja rodzin zastępczych i dlaczego dla dzieci lepszą opcją jest właśnie znalezienie się w rodzinie zastępczej?
Jacek Weigl, prezes Fundacji ""Edukacja z wartościami"": Jest część rodziców, którzy z różnych powodów nie radzą sobie z wychowaniem. Są to problemy z alkoholem, problem rozpadających się związków, problemy zdrowotne i finansowe. Nie są obojętne również wpływy pandemii. Bardzo trudna rzeczywistość spowodowała, że u wielu rodzin widoczna stała się niezaradność. Rządowy program 500+ niejednokrotnie staje się budżetem, który rodzice przeznaczają na swoje potrzeby, niezwiązane z dziećmi, zaniedbując ich fundamentalne potrzeby.
1 2 3 4
OCEŃ TEN ARTYKUŁ
1 2 3 4 5",,DODANE 19.05.2021 09:25,KAI,"TAGI:
rodzicielstwo zastępcze rodzina zastępcza rodziny zastępcze zastępcze rodzicielstwo",https://www.gosc.pl/doc/6868170.Niezastapieni-wsparcie-dla-rodzin-zastepczych
,,,,,,https://www.gosc.pl/relacja-na-zywo/717d30.Inwazja-Rosji-na-Ukraine
,,,,,,https://www.gosc.pl/relacja-na-zywo/7c389e.Inwazja-Rosji-na-Ukraine-Relacjonujemy-na-biezaco
,,,,,,https://www.gosc.pl/relacja-na-zywo/7aab4b.Inwazja-Rosji-na-Ukraine
