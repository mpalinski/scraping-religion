title,leads,txt,auth,edition,tags,links
Prosto w oczy,"Jestem zdania, że daliśmy się wciągnąć jako Kościół w ponurą dyskusję i rozdygotanie. Nadszedł czas, żebyśmy w imię wierności Janowi Pawłowi II przeszli od kalumnii i szkalowania do tego, co w Kościele i świecie jest naprawdę ważne – mówi ks. prof. Waldemar Chrostowski.","Wojciech Dudkiewicz: Atak medialny na Jana Pawła II, o sile trudnej do przewidzenia, spotkał się z mocną odpowiedzią środowisk katolickich. Czy mówi nam to coś nowego o Polsce, społeczeństwie, Kościele?
Ks. prof. Waldemar Chrostowski: Jeżeli ktoś uważnie obserwuje życie Kościoła, zauważy, że od kilkunastu lat w okresie Wielkiego Postu powtarza się frontalny atak na Kościół – na prawdy wiary i zasady moralności chrześcijańskiej oraz na konkretne osoby. Zanim nadszedł tegoroczny Wielki Post, zastanawiałem się, z czym teraz wyjdą ci, którzy co roku urządzają antykatolicką hucpę. Okazało się, że przedmiotem ataku stał się Jan Paweł II, wielki Polak, który podniósł nas z kolan, a wzmacniając naszą narodową tożsamość i dumę, uczynił bardzo wiele, żebyśmy zostali w świecie dowartościowani. Nie jest tak, że nie można było tych ataków przewidzieć. Co więcej, one są stopniowane: najpierw były skierowane na dalsze, potem na bliskie otoczenie Jana Pawła II, a wreszcie – czego należało się spodziewać – ostrze ataku zostało wymierzone przeciwko papieżowi.",Z ks. prof. Waldemarem Chrostowskim rozmawia Wojciech Dudkiewicz,https://www.niedziela.pl/numer/2023/18,św. Jan Paweł II,https://www.niedziela.pl/artykul/164989/nd/Prosto-w-oczy
Wyniki 26. edycji nagrody FENIKS. Pełna lista,"W wyniku analizy głosów oddanych podczas głosowania zdalnego, a także posiedzenia Kapituły Nagrody SWK FENIKS 2023 z dn. 11 kwietnia 2023 roku, dokonano finalnego wyboru publikacji nagrodzonych i wyróżnionych w ramach tegorocznej, jubileuszowej edycji Nagrody.","W porozumieniu z Zarządem Stowarzyszenia Wydawnictw Katolickich członkowie Kapituły dokonali również wyboru Laureata Nagrody Głównej FENIKS 2023 oraz Feniksów Specjalnych.
Nagroda Główna Feniks Złoty
Kardynał Gerhard Müller
Nagroda dla Jego Eminencji Kardynała Gerharda Ludwiga Müllera jest dowodem wielkiego uznania i wdzięczności Stowarzyszenia Wydawców Katolickich dla wielkiego i oryginalnego Teologa, który umiejętnie przedstawia w tych trudnych czasach poważne kwestie dogmatyczne przekazu wiary Kościoła m.in. w światowym bestsellerze „Dogmatyka katolicka”, przełożonym na wiele języków świata. Kardynał Gerhard Ludwig Müller to autentyczny Człowiek wiary, który w ogłoszonym „Manifeście wiary” wyraża swój głośny krzyk w sprawach wiary i nauczania tego, co przeciwstawia się najgorszym oszustwom obecnego czasu, a którym stanowczo sprzeciwia się Katechizm Kościoła Katolickiego.
W obecnych trudnych czasach, zarówno dla Kościoła, jak i naszej Ojczyzny, Kardynał Gerhard Ludwig Müller pozostaje trwałym filarem, niepodważalnym i autentycznym autorytetem, przede wszystkim zaś duchowym przewodnikiem dla potrzebujących wsparcia ludzi Kościoła.
Feniks Specjalny 2023 „Multimedia”
Polskie Radio S.A.
W uznaniu misji, jaką Polskie Radio pełni wobec Narodu Polskiego, pielęgnując jego tradycję chrześcijańską i dziedzictwo katolickie – stojąc na straży wartości narodowych i religijnych. Jest uhonorowaniem ewangelizacyjnego zaangażowania wyrażonego za pośrednictwem stałej aktywności informacyjnej o działalności Stolicy Apostolskiej, transmisji z krajowych i światowych wydarzeń religijnych, realizacji słuchowisk dokumentalnych oraz reportaży przypominających postacie zasłużone dla Kościoła i naszej Ojczyzny. Jest docenieniem działalności wydawniczej w obszarze publikacji multimedialnych dokumentujących najważniejsze wydarzenia z rodzimej historii.
Feniks Specjalny 2023 „Medialny”
TVP Polonia
W uznaniu dorobku 30 lat działalności TVP Polonia, w służbie Narodu Polskiego rozsianego po całym świecie. W podziękowaniu za trud ponoszony na rzecz pielęgnowania polskiej tradycji opartej na chrześcijańskich korzeniach i katolickim dziedzictwie. Za konsekwentne trwanie na straży wartości religijnych i narodowych. Za kreowanie i produkcję bogatej oferty kulturalnej, edukacyjnej i informacyjnej, która sprawia, że każdy z naszych rodaków, niezależnie od miejsca na świecie, w którym przebywa, może w każdej chwili poczuć i pielęgnować w sobie ducha polskości.
REKLAMA
Feniks Specjalny 2023
Ks. prof. dr hab. Edward Staniek
Nagroda stanowi uhonorowanie mistrza słowa pisanego i mówionego. Teolog, a jednocześnie wychowawca kilku pokoleń teologów. Wytrwały organizator życia akademickiego i naukowego. Aktywny duszpasterz, prowadzący rekolekcje parafialne skierowane do odbiorców duchownych, jak i świeckich, w tym środowisk akademickich i inteligenckich. Kreatywny i niestrudzony autor ponad 70 publikacji książkowych, przede wszystkim dedykowanych tematyce ewangelizacyjnej, które trafiły do ogromnej rzeszy czytelników – nie tylko w Polsce, ale także – dzięki tłumaczeniom – w kilku krajach Europy Wschodniej i Środkowej.
Feniks Specjalny 2023
Leszek Sosnowski, założyciel Wydawnictwa Biały Kruk
Za wytrwałe promowanie polskiej myśli patriotycznej o dużym znaczeniu dla Kościoła i Polski. W uznaniu konsekwentnej pracy twórczej i zawodowej w zgodzie z założeniami chrześcijańskiej myśli społeczno-politycznej. Laureat jest wybitnym twórcą słowa, fotografem wrażliwym na estetyczny wymiar otaczającej nas rzeczywistości, kreatywnym inicjatorem przedsięwzięć medialnych i artystycznych, szczodrym mecenasem polskich intelektualistów, a jednocześnie obywatelem niezwykle wyczulonym na sprawy społeczne i otwartym na bliźniego.
Feniks Specjalny 2023
Małgorzata Żaryn
Nagroda za zainicjowanie Marszu Papieskiego w 18. Rocznicę śmierci św. Jana Pawła II. Jej oddolna inicjatywa, jako osoby świeckiej spotkała się odpowiedzią tysięcy Polaków w Warszawie i w wielu miastach w Polsce i zagranicą. Była odpowiedzią i sprzeciwem wobec kampanii oszczerstw, ośmieszania i nienawiści, skierowanej przeciwko św. Janowi Pawłowi II. Tym samym Małgorzata Żaryn stała się liderką katolickiej opinii publicznej, głosem katolickiej większości zaszczuwanej w swojej ojczyźnie. Sprawiła, że Katolicy w Polsce mogli się znowu policzyć, wyjść z cienia. Bardziej niż ktokolwiek inny – nie wyłączając hierarchii Kościoła w Polsce, przyczyniła się do zatrzymania oszczerczej kampanii i obrony dobrego imienia Papieża-Polaka. Jej inicjatywa jest doskonałym przykładem synodalnego przebudzenia laikatu, które oby objęło jak najszersze kręgi naszego społeczeństwa.
REKLAMA
Feniks Specjalny 2023
Barbara Konarska
W podziękowaniu za zainicjowanie ogólnopolskiego marszu papieskiego w obronie dobrego imienia Jana Pawła II – inicjatywy zrodzonej ze szczerego odruchu serca, która skupiła rzesze Polaków, odpowiadając na potrzeby milionów Rodaków pragnących zjednoczyć się w imię prawdy i miłości bliźniego, by ponownie rozpalić pragnienie powrotu przez narodową wspólnotę do wartości będących przedmiotem nauczania Świętego Papieża Polaka.
Feniks Specjalny „Poetycki”
Robert Gawłowski
W uznaniu zasług za twórczość będącą metafizyczną wędrówką po czasie i przestrzeni. Za tworzenie prawdziwej wspólnoty duchowej, łączącej różne religie i kultury. Za poezję, która w subtelny sposób naznacza granicę między sacrum i profanum, ukazując człowieka, którego w myśl za Eliadem, można by nazwać homo religiosus.
Twórczość ta, ukazująca ponadczasowe archetypy, będące swego rodzaju kontaktem „ja” z szeroko rozumianym Kosmosem, Jednością, zachęca czytelnika do dialogu w wymiarze egzystencjalnym i prowadzi do spotkania w Słowie.
Feniks Specjalny 2023
Dr Alfreda Walkowska, założycielka Polskiego Centrum św. Hildegardy
W uznaniu ponoszonego przez ponad ćwierć wieku trudu na rzecz popularyzacji w naszym kraju i za granicą kultu i wiedzy o św. Hildegardzie z Bingen, propagowania stylu życia opartego na świadomości ekologicznej. Za aktywną, konsekwentną i skuteczną działalność edukacyjną, wydawniczą i rekolekcyjną, która znajduje praktyczne zastosowanie w przywracaniu harmonii ciała i ducha przy użyciu w pełni naturalnych, autentycznych metod średniowiecznej wizjonerki.
REKLAMA
Nagrody i Wyróżnienia Feniks 2023 wg kategorii
Literacka
Nagroda
Ave, Jerzy Binkowski, Oddział Warszawski Stowarzyszenia Pisarzy Polskich
Przykład literatury religijnej nasyconej chrześcijańską duchowością. Tom poetycki ukształtowany zgodnie ze strukturą Mszy św., gdzie każdy z wierszy jest osobistą modlitwą, nie tylko autora, ale też czytelnika.
Nie pocieszaj się, tylko płacz, ks. prof. dr hab. Jan Sochoń, Państwowy Instytut Wydawniczy
Poetycki opis współczesnego świata, skłaniający do zamyślenia i refleksji zbiór poezji, która oddziałuje na czytelnika spokojem, delikatnością i mądrością.
Wyróżnienie
Krzysztof Rudowski, Apokryf według Ewangelii Świętego Mateusza w przekładzie Księdza Wujka, Stowarzyszenie Pisarzy Polskich
Liryczne wiersze wielowątkowego poematu opartego na refleksjach dotyczących poszczególnych rozdziałów Ewangelii Mateusza. Przemyślenia i komentarze odautorskie są tu zaszczepione na oryginalnych wydarzeniach ewangelicznych.
Nauki Kościelne
Nagrody
Doświadczenie a teologia. Studium przemian i rozwoju scientia fidei Josepha Ratzingera na podstawie Opera omnia, o. dr Tomasz Samulnik OP, Wydawnictwo KUL
Próba ujęcia głównych tez teologii i nauczania Josepha Ratzingera. Autorowi udaje się oddać relację między biografią a działalnością intelektualną, naukową i piśmienniczą swojego bohatera.
Doctor Pacis. Teologia pokoju świętego Augustyna, ks. Stanisław Budzik, Wydawnictwo Archidiecezji Lubelskiej „Gaudium” i Wydawnictwo KUL
REKLAMA
Wciąż aktualny traktat o świętości pokoju, szkodliwości wojny i szlachetności czynnej obrony przed napaścią ze strony zła. Percepcję dzieła ułatwia przyjazny współczesnemu czytelnikowi styl, wzbogacony o harmonijnie zbilansowane poetyckie środki przekazu.
Wyróżnienia
Księga Gomory, św. Piotr Damiani Doktor Kościoła, Wydawnictwo AA
Edycja dzieła sprzed tysiąca lat, aktualnego w obecnych czasach intelektualnej i literackiej walki o oczyszczenie Kościoła, który choć sam święty, składa się z grzesznych ludzi.
Żydzi w doktrynie Kościoła katolickiego po Soborze Watykańskim II, prof. Gavin D'Costa, Wydawnictwo Franciszkanów Bratni Zew
Publikacja istotna i potrzebna z punktu widzenia współczesnych relacji katolicko-żydowskich. Wskazując na nieustanną potrzebę prowadzenia dialogu między oboma wyznaniami i kulturami, stanowi ważną pomoc w poznaniu tradycji judaizmu, z którego wyrasta chrześcijaństwo.
Źródła muzułmańskie o Jezusie. Ewangelia Barnaby, At-Tabari, Żywot Jezusa, Słowa (logia) Jezusa u pisarzy muzułmańskich, oprac. ks. prof. Marek Starowieyski, dr Łukasz Piątak, Wydawnictwo WAM
Publikacja istotna i potrzebna z punktu widzenia współczesnych relacji katolicko-żydowskich. Wskazując na nieustanną potrzebę prowadzenia dialogu między oboma wyznaniami i kulturami, stanowi ważną pomoc w poznaniu tradycji judaizmu, z którego wyrasta chrześcijaństwo.
Eseistyka
Nagroda
Milczenie katedry. Felietony i portrety, Jan Maciejewski, Teologia Polityczna
Przykład felietonistyki będącej zbiorem tekstów sprowokowanych wątpliwością dotyczącą czasu symbolicznego przełomu kulturalnego, jakim dla autora stał się pożar paryskiej katedry Notre Dame.
Wyróżnienia
Bankructwo polskiej inteligencji, prof. Aleksander Nalaskowski, Wydawnictwo Biały Kruk
Opis meandrów intelektualnej miałkości części współczesnej krajowej inteligencji, pokazujący jej oderwanie do chrześcijańskich tradycji i wartości oraz utratę moralnego kręgosłupa. Wezwanie do podjęcia dzieła „reprodukcji młodej polskiej inteligencji” poprzez niezbędną reformę edukacji na poziomie akademickim.
REKLAMA
Konopnicka - raz jeszcze, praca zbiorowa pod red. Prof. Dr hab. Marii Jolanty Olszewskiej, Narodowe Centrum Kultury
Prezentacja sylwetki jednej z najwybitniejszych pisarek w historii rodzimej literatury pozwala na nowo odkryć postać Marii Konopnickiej, podkreślając ponadczasowość motywów i wątków w jej twórczości poetyckiej i prozatorskiej, w tym świadomego i zaangażowanego patriotyzmu.
Pandemia grzechu, czyli śmierć nauczycielką życia, Janusz Szewczak, Wydawnictwo Biały Kruk
Swoiste memento mori autora konfrontującego rozmyślania nad kondycją współczesnego człowieka i cywilizacji zachodniej z rzeczywistością świata czasu pandemii Covid-19. Studium społecznej wszechobecności grzechu, dla którego alternatywą jest powrót wartości opartych na prawdach wiary i religii.
Historia – Niepodległa
Nagroda
W poszukiwaniu koncepcji narodu. Między historią idei a historią i antropologią kultury polskiej XIX wieku, dr Magdalena Woźniewska-Działak, Wydawnictwo Naukowe UKSW
Studium XIX-wiecznych idei narodu w polskiej myśli historycznej i antropologicznej oraz procesu unarodowienia polskiej kultury w okresie zaborów. Głos we współczesnej dyskusji o instytucji narodu, ojczyzny, państwa oraz patriotyzmu.
Encyklopedia ruchu narodowego. Organizacje, wydarzenia, pojęcia, t. 1-2, red. dr hab. Krzysztof Kawęcki, Instytut Dziedzictwa Myśli Narodowej im. R. Dmowskiego i I. J. Paderewskiego i Wydawnictwo Neriton
Próba przybliżenia czytelnikowi historii ruchu narodowego w XIX i XX wieku. Pomoc w odkłamywaniu dyskursu historycznego, zdominowanego przez naleciałości propagandy postkomunistycznej i współczesnej lewicowej narracji medialnej.
REKLAMA
Wyróżnienia
Karol Jaroszyński. Atawistycznie obciążony wielkim hazardem życiowym, ks. prof. Antoni Dębiński, prof. Magdalena Pyter, Instytut De Republica
Hołd złożony postaci, która odegrała nietuzinkową rolę w dziele odradzania się Rzeczypospolitej po okresie zaborów, będący biografią wyróżniającą się warsztatową rzetelnością, prezentująca jednego z protoplastów i głównych fundatorów Katolickiego Uniwersytetu Lubelskiego.
Defensor Ecclesiae. Arcybiskup Antoni Baraniak (1904-1977). Salezjańskie koleje życia i posługi metropolity poznańskiego, ks. dr hab. Jarosław Wąsowicz SDB, Wydawnictwo IPN
Pierwsza pełna biografia abpa Antoniego Baraniaka, przedstawiająca życie poświęcone Bogu i bliźnim, niezłomność ducha i serca, wyprowadzanych wprost z salezjańskiej misji umiłowania i krzewienia wiary i prawd Ewangelii.
Historia
Nagroda
Kościół i Naród. Lata trwogi, lata nadziei, prof. Jan Żaryn, Wydawnictwo Biały Kruk
Wezwanie do uznania i podtrzymywania nierozerwalnych więzi Kościoła z polskim narodem. Autor, stając w prawdzie i zdecydowanie odsuwając w cień opacznie rozumianą poprawność polityczną dowodzi, że to właśnie w czasach, gdy więzi te były najmocniejsze, Polska przeżywała najlepsze okresy w dziejach.
III Rzesza niemiecka. Nowoczesność i nienawiść, prof. Grzegorz Kucharczyk, Wydawnictwo Biały Kruk
Odważne ukazywanie prawdy historycznej poprzez analizę źródeł nazizmu, pokazujące niemieckie opętanie wizją nowoczesności, które stanowiło intelektualny fundament zbrodniczej ideologii, jakiej wcielenie w życie pochłonęło miliony ofiar.
Wyróżnienia
Prymas Wyszyński w realiach PRL, dr hab. Rafał Łatka, Instytut De Republica
Publikacja wypełniająca lukę badawczą i poznawczą podejścia Prymasa Tysiąclecia do Polski „ludowej” oraz jego analizę. Ukazuje błogosławionego Stefana Wyszyńskiego jako niesłabnące źródło inspiracji, bogactwa myśli społecznej, etyczny i moralny drogowskaz.
REKLAMA
Zbrodnia bez kary. Śledztwo dziennikarzy Deutsche Welle, Wirtualnej Polski i Interii ujawnia powojenne kariery zbrodniarzy hitlerowskich, praca zbiorowa, Wydawnictwo M
Źródło wiedzy historycznej na temat powojennych losów i karier nieukaranych nazistowskich zbrodniarzy wojennych. Opis spotkań prześladowców z ofiarami, w których żywa pozostała pamięć o doznanych krzywdach i cierpieniu. Memento dla kolejnych pokoleń.
Dekrety reformatorskie z wizytacji kanonicznych przeprowadzonych przez Biskupa tarnowskiego Jerzego Ablewicza, oprac. ks. dr Paweł Lewandowski, Wydawnictwo KUL
Źródło do poznania nieznanej szerzej części historii diecezji tarnowskiej, będące potwierdzeniem statusu biskupa Jerzego Ablewicza jako duszpasterza niezłomnego mającego wpływ na jakość duchowej formacji kilku pokoleń kapłanów diecezjalnych i zakonnych.
Nasze Dziedzictwo. Zawołania, herby, pastorały i odznaczenia biskupów polowych 1919-2022, ks. płk SG dr Zbigniew Kępa, Wydawnictwo Diecezji Tarnowskiej BIBLOS
Opowieść dotycząca tajników codziennej posługi i ceremoniału polskich kapelanów wojskowych. Źródło informacji w zakresie tematyki nieznanej szerokiej publiczności czytelniczej.
Edmund Wojtyła. Brat św. Jana Pawła II, dr Milena Kindziuk, Wydawnictwo WAM
Publikacja o charakterze metodycznym i poradnikowym, nastawiona na wspieranie integralnego rozwoju dziecka i kształtowanie osobowości młodego człowieka. Towarzyszące multimedialne materiały ćwiczeniowe są wartościową alternatywą wobec dostępnych w mediach treści edukacyjnych i wychowawczych.
Duchowość
Nagroda
Ból i cierpienie człowieka w pięciu wielkich religiach świata. Wprowadzenie, ks. dr hab. Dariusz Henryk Pater, Wydawnictwo Bernardinum i Uniwersyteckie Centrum Badań Wolności Religijnej UKSW w Warszawie
REKLAMA
Próba opisania jednego z najważniejszych zjawisk społecznych i kulturowych, poszukiwania i udzielenia odpowiedzi na pytania o znaczenie bólu i cierpienia w największych religiach świata, ze wskazaniem wspólnego dla wszystkich motywu istnienia życia po śmierci.
Wyróżnienia
Przez zasłonę ciała. Symbolika ciała Jezusa w obrazie Bożego Miłosierdzia i w Dzienniczku św. Faustyny Kowalskiej, dr Izabela Rutkowska, Teologia polityczna
Nowatorskie spojrzenie na obraz Bożego Miłosierdzia, poprzez które Autorka ukazuje klucz do symboli utrwalonych w tym dziele oraz w „Dzienniczku” św. Faustyny Kowalskiej, dla lepszego poznania istoty miłosierdzia.
Boży Wojownik. Opowieść o św. Andrzeju Boboli, Joanna Operacz, Włodzimierz Operacz, Wydawnictwo Esprit
Obraz człowieka z krwi i kości, niepozbawionego wad, którego życie i czyny napędzała głęboka i żarliwa wiara w Boga. Wzorzec duchowości bez hagiograficznego zacięcia, do którego coraz chętniej odwołują się współcześni chrześcijanie wielu wyznań.
Mistrzowie drugiego planu. O postaciach biblijnych w rozmowach Małgorzaty Bilskiej, abp Grzegorz Ryś i Małgorzata Bilska, Święty Wojciech Dom Medialny Sp. z o.o.
Przedstawiając postaci z Pisma Świętego od mniej znanej strony, dzięki połączeniu tych biblijnych bohaterów znanych z niedzielnych homilii czy katechez oraz motywów i zjawisk ze współczesności autorzy dowodzą, że Biblia jest wiecznie aktualna.
Świadectwo
Nagroda
Diabeł w Mieście Aniołów, Jesse Romero, Wydawnictwo AA
Współczesne świadectwo walki z Szatanem i przejawami jego działalności w świecie. Opisy prawdziwych wydarzeń dowodzą, że prawdziwa i silna wiara potrafi nie tylko demaskować diabelskie kłamstwa i intrygi, ale także skutecznie je zwalczać.
REKLAMA
Wyróżnienia
Wojna. Reportaż z Ukrainy, red. Jakub Maciejewski, Wydawnictwo Biały Kruk
Dowód reporterskiego i pisarskiego kunsztu autora. Obraz wojny naznaczony ludzkim cierpieniem i śmiercią, ale też poczuciem obowiązku, bohaterstwem, żarliwą modlitwą i niezachwianą wiarą, że ponoszone nawet największe ofiary mają sens.
Mężczyźni mojego życia. O miłości, miłosierdziu i dobrym pomaganiu, s. Michaela Rak, Małgorzata Terlikowska, Wydawnictwo Esprit
Obraz kobiecości i człowieczeństwa zbudowanych na głębokiej wierze i oddaniu bliźniemu, skoncentrowanej na matczynej trosce, miłości do drugiego człowieka, niestrudzonej posłudze i gotowości do pomocy każdemu potrzebującemu, niezależnie od jego sytuacji.
Edytorstwo
Nagroda
Splendor i wiedza. Biblioteka królewska Stanisława Augusta. Katalog wystawy, red. Alina Dzięcioł, Tomasz Jakubowski, Arx Regia - Wydawnictwo Zamku Królewskiego w Warszawie – Muzeum
Cenne przedsięwzięcie w historii polskiej kultury i muzealnictwa o najwyższym poziomie edytorskim. Pamiątka Rzeczypospolitej sprzed rozbiorów, ukazująca gust i zamiłowania intelektualne króla Stanisława Augusta.
Wyróżnienie
Wielka apteka świętej Hildegardy, Gottfried Hertzka, Wighrad Strehlow, Wydawnictwo AA
Połączenie zalet publikacji o charakterze artystycznym i poradnikowym. Skarbnica praktycznej wiedzy leczniczej, czerpiącej z tradycji klasztornych, przydatna w domowej bibliotece i apteczce.
Tempus non edax rerum. Inicjatywy i fundacje artystyczne księdza kanonika Michała Krassowskiego (ok.1680-1768), dr hab. Irena Rolska, Wydawnictwo KUL
Urzekająca artystycznym wyrazem opowieść o dokonaniach na polu mecenatu na rzecz regionalnych ośrodków klasztornych i kościelnych na ziemiach polskich przełomu XVI i XVII wieku. Niezwykle cenne źródło do poznania ważnych epizodów historii sztuki sakralnej w naszym kraju.
REKLAMA
Adolf Hyła. Malarz Bożego Miłosierdzia. Życie i twórczość (1897-1965), ks. dr Piotr Szweda MS, Instytut Studiów Franciszkańskich
Swoista kronika kultu Bożego Miłosierdzia i analiza malarska twórczości Adolfa Hyły, rozpoznawalnego na całym świecie twórcy obrazów Jezusa Miłosiernego, to biografia artysty pełna szczegółów z jego życia i dorobku artystycznego.
Edytorstwo – Album
Nagroda
Lwów i ziemia lwowska tom 1 i 2, Mirek Osip-Pokrywka, Wydawnictwo Jedność
Dzieło z rozmachem prezentujące skarby kultury i przyrody Lwowa i okolic – miejsc od stuleci bliskich kolejnym pokoleniom Polaków. Jego publikacja w szczególnym czasie dla Ukrainy i Polski uruchamia w czytelniku nowe doznania i refleksje.
Wyróżnienia
Ukradzione dzieciństwo/Stolen Childhood, dr Tomasz Łabuszewski, Wydawnictwo IPN
Hołd pamięci polskich dzieci – ofiar II wojny światowej. Ważne wspomnienie o horrorze, jakiego doświadczyli najmłodsi mieszkańcy naszego kraju, będący najbardziej bezbronnymi ofiarami tej wojny.
Artystyczne zbiory Strzałeckich, prof. Andrzej Strzałecki, Wydawnictwo Naukowe UKSW
Publikacja dedykowana jednej z ważniejszych XIX-wiecznych prywatnych kolekcji sztuki polskiej. Opowieść o pięknie i sztuce otwartych na mecenat artystów oraz o głębokim patriotyzmie wyrażanym w popularyzacji dorobku rodzimych autorów.
Książka dla dzieci
Nagroda
Biblia młodego detektywa, Francois Campagnac, Christophe Raimbault, Fabienne Py-Renaudie, Edycja Świętego Pawła
Atrakcyjne wizualnie i treściowo spotkanie z tajemnicami Biblii pomaga zaspokoić naturalną dziecięcą ciekawość i pragnienie poznawania świata Pisma Świętego oraz poszukiwania Boga.
Wyróżnienia
Adwentownik – przewodnik na Adwent dla dzieci i rodziców, Elżbieta Woźniak-Łojczuk, Limtech Emil Łojczuk
Propozycja dla całej rodziny, rozwijająca wiedzę religijną najmłodszych i pomagająca im cieszyć się okresem Adwentu. Dar serca dla każdego, kto pragnie głębiej przeżywać okres oczekiwania na Święta Bożego Narodzenia.
REKLAMA
Słowo na nowo. Biblia opowiedziana wierszem, Marcin Brykczyński, Marcin Piwowarski (ilustracje), Wydawnictwo Jedność
Wierszowana Biblia dla najmłodszych czytelników. Wprowadzenie w świat Słowa i spotkania z religią. Połączenie wartościowych treści, pięknej polszczyzny i barwnych ilustracji przyjaznych dziecięcemu czytelnikowi.
Książka dla młodzieży
Nagroda
Historia i teraźniejszość. Podręcznik dla liceów i techników. Klasa 1. 1945-1979, prof. Wojciech Roszkowski, Wydawnictwo Biały Kruk
Podręcznik będący intelektualnym przewodnikiem w poznawaniu procesów cywilizacyjnych kształtujących współczesny świat. Drogowskaz na szlaku formacji nowoczesnego obywatela w oparciu o wartości, których źródła znajdują się w chrześcijańskich korzeniach cywilizacji europejskiej.
Wyróżnienia
Poślub mnie nad rzeką, Weronika Pawlak, Wydawnictwo Esprit
Literacka podróż przez życie wypełnione poszukiwaniem i rozwojem własnej duchowości, mimo problemów codzienności. Dowód na to, że wiara to dobry temat powieści dla młodzieży i wyczekiwane zwieńczenie powieściowej trylogii.
Autor zagraniczny
Nagrody nie przyznano
Wyróżnienia
Niezbędnik biblijny, praca zbiorowa, Oficyna Wydawnicza VOCATIO
Swoisty towarzysz codziennej lektury Pisma Świętego. Dzięki bogatej treści i wykorzystanym materiałom informacyjnym stanowi przykład pomocy w osobistym i wspólnotowym odkrywaniu świata Biblii.
Nie-zerwana nić. Odkrywanie mądrości tradycji w czasach chaosu, Sohrab Ahmari, Wydawnictwo Esprit
Emocjonalnie doświadczający czytelnika dowód na to, że wiara może stanowić fundament kultury Zachodu. Pomoc w poszukiwaniu odpowiedzi na egzystencjalne pytania, które codziennie stawia sobie wielu z nas.
REKLAMA
Wiarygodność cudu. Rozważania na temat zasadności wiary w cuda, prof. Robert A. Larmer, Fundacja Prodoteo
Oparty na filozoficznych i teologicznych argumentach wywód na temat zasadności wiary w cuda, analiza fenomenu i dowód na to, że cud nie przeczy prawom natury, a stanowi przejaw szczególnego działania Boga.
Tłumacz
Nagroda
Homer. Iliada, przekład i oprac. prof. dr hab. Robert R. Chodkowski, Towarzystwo Naukowe KUL
Ważny wkład we współczesną kulturę słowa w Polsce. Wzorcowy przykład połączenia kunsztu translatorskiego i literackiego. Klasyk światowej literatury podana pięknym, prostym językiem, uwzględniającym potrzeby czytelnika rodem z XXI wieku.
Wyróżnienia
Targum Jonatana. Tom 1. Prorocy wcześniejsi, przekład i opracowanie dr hab. Anna Kuśmirek, ks. prof. dr hab. Marek Parchem, Wydawnictwo Naukowe UKSW
Przykład kunsztu translatorskiego, dbałości o szczegóły i kanoniczną czystość prezentowanych treści, z szacunkiem dla piśmienniczej i religijnej tradycji judaistycznej. Cenne merytoryczne narzędzie dla badaczy tematyki biblijnej.
Erazm z Rotterdamu. Diatryba albo rozprawa o wolnej woli. Przekład, wstęp i oprac. krytyczne Krzysztof Jacek Bekieszczuk, Papieski Wydział Teologiczny we Wrocławiu
Publikacja naukowa stanowiąca narzędzie porównawcze do poznania istoty XVI-wiecznego sporu między zasadami wiary katolickiej a świeżo powstałą myślą luterańską. Przykład kompetencji językowych, teologicznych i filozoficznych autora przekładu.
Seria wydawnicza / Dzieła zebrane
Nagroda
Myśl o Kulturze, Narodowe Centrum Kultury
Skarbnica światowej humanistyki, swoisty przewodnik po możliwych kierunkach percepcji i interpretacji, które ukształtowały współczesną kulturę Zachodu. Lekcja wiedzy i mądrości dla polskiego czytelnika.
Biblia Ojców, red. Ks. prof. Antoni Paciorek, Edycja Świętego Pawła
REKLAMA
Odpowiedź na potrzeby każdego człowieka wierzącego, który zanurzony w wyzwaniach współczesnego świata pragnie zgłębiać Pismo Święte w oparciu o mądrość i duchowe przewodnictwo Ojców Kościoła.
Wyróżnienia
Film z klapsem: Film jako emanacja piękna (2022), Metoda i praktyka badań medioznawczych (2022), praca zbiorowa pod red. G, Łęcicki, P. Drzewiecki, M. Butkiewicz, P. Płatek, D. Jaszewska, Wydawnictwo Naukowe UKSW
Prezentacja istoty współczesnego przekazu audiowizualnego, będąca owocem zawodowej i życiowej pasji autorów, dla ułatwienia odbiorcy interpretacji i rozumienia dzieł filmowych i seriali telewizyjnych, które towarzyszą mu na co dzień.
Sakramenty święte. Liturgia i teologia sakramentów (7 tomów): Sakrament bierzmowania, Eucharystia w parafii, Sakrament święceń: święcenia prezbiterów, Sakrament święceń: święcenia biskupa, Sakramenty uzdrowienia, Sakrament małżeństwa, Sakramentalia i błogosławieństwa w liturgii Kościoła, autor: ks. prof. Czesław Krakowiak, Towarzystwo Naukowe KUL
Vademecum wiedzy na temat sakramentów świętych, istotne dla potrzeb duszpasterzy i katechetów, pomocne dla wiernych w formowaniu i rozwijaniu ich wiary.
Publicystyka religijna
Nagrody nie przyznano
Wyróżnienia
Pokora. Historia życia Jana Pawła I, ks. Jacek Skrobisz, Wydawnictwo Esprit
Analiza jednej z największych zagadek papiestwa. Prezentacja sylwetki kapłana, biskupa, papieża, który pojęcia takie jak radość wiary, rodzina czy duchowość uczynił motywami przewodnimi swojej posługi.
Multimedia
Nagroda
Nędzarz i Madame (album z filmem, muzyką i książeczką, DVD), reż. Witold Ludwig, Fundacja Lux Veritatis i Telewizja Polska S.A.
Opowieść o „drodze do świętości” artysty malarza Adama Chmielowskiego. Filmowy obraz zachwyca narracją oddającą skrajne stany emocjonalne bohatera, którego przemiana intelektualna, egzystencjalna i duchowa znajduje finał w postaci błogosławionej posługi brata Alberta.
REKLAMA
Biało-Czerwona Podziemna 1939-1963 (2 CD); Kolekcja płyt gramofonowych Polskiego Radia z września 1939 roku (5 CD), Agencja Muzyczna Polskiego Radia
Dźwiękowe świadectwo czasu wielkiego patriotycznego uniesienia, wojny, walki, terroru i cierpienia w imię największych wartości, inspirowane hasłem „Polska żyje!”. Pamiątki warte uczczenia i naśladowania postawy opartej na bezgranicznej miłości Ojczyzny i niezłomności ducha.
Wyróżnienie
Pedagogia integralnego rozwoju i edukacji w koncepcji pedagogicznej bł. Edmunda Bojanowskiego. Podstawy teoretyczne i materiały metodyczne i materiały uzupełniające ww. publikację: Opowiadania wg notatek bł. Edmunda Bojanowskiego oraz Gry i zabawy wg notatek bł. Edmunda Bojanowskiego, pod red. s. dr hab. Marii Opieli SBDNP, Wydawnictwo Werset
Publikacja o charakterze metodycznym i poradnikowym, nastawiona na wspieranie integralnego rozwoju dziecka i kształtowanie osobowości młodego człowieka. Towarzyszące multimedialne materiały ćwiczeniowe są wartościową alternatywą wobec dostępnych w mediach treści edukacyjnych i wychowawczych.
Szósty zmysł. Gdyby cały świat stał się na moment szpitalem – audiobook, ks. prof. Jan Kazimierz Przybyłowski, PICK a VOICE/ Uniwersyteckie Centrum Badań Wolności Religijnej UKSW w Warszawie
Nasycony głębokim namysłem i wyczuciem ludzkich potrzeb przewodnik duchowy po drogach samotności, przemijania czy cierpienia, w postaci harmonijnego spaceru myśli, ku odczuciu wdzięczności.
Muzyka chrześcijańska – klasyczna
Nagroda
Kompozycje sakralne. Utwory kompozytorów pijarskich tom 1, Arie i hymny kościelne. Utwory kompozytorów pijarskich tom 2, oprac. Ks. Dariusz Smolarek SAC, Wydawnictwo Muzyczne Polihymnia
Wkład do badań muzykologicznych z zakresu twórczości sakralnej. Ważny element ochrony historii i dorobku artystycznego i duchowego zakonu pijarów.
REKLAMA
Wyróżnienia
Kolędy - harmonizacje organowe, dr Paweł Piotrowski, Wydawnictwo Petrus
Oryginalne podejście do znanych kolęd i pastorałek, stworzone przez harmonizacje poruszające najczulsze nuty zakorzenione w umysłach i duszach, uświetniające rodzinny czas świąt Bożego Narodzenia.
Musica caelestis. Chór Katedry Warszawsko-Praskiej Musica Sacra pod dyr. Pawła Łukaszewskiego, Opus Series/ Requiem Records
Spotkanie z kanonem śpiewów sakralnych w wykonaniu jednego z czołowych rodzimych chórów katedralnych. Album zachwyca bogactwem artystycznym, skłania do refleksji i stanowi swoiste wyznanie wiary.
Muzyka chrześcijańska – współczesna
Nagroda
Nagrody nie przyznano
Wyróżnienia
Do głębi, Marcin Wargocki, Edycja Świętego Pawła
Muzyczna podróż przez krainę łagodności, której rytm wyznaczają melodyjne dźwięki i głębokie teksty. Muzyka serca i duszy Autora, która współbrzmi z jego wyczuciem wiary i Boga.
Genesis, Tomasz Goska, Wydawnictwo Diecezji Siedleckiej UNITAS
Dzieło będące muzyczną opowieścią o pochodzeniu wszechświata, tchnie oryginalnością i pełnią duchowego wyrazu, roztaczając przed słuchaczem obrazy „malowane dźwiękiem”.
Kościół wobec współczesności
Nagroda
Zmierzch uniwersalności. Postmodernistyczny Zachód i jego oponenci, globalny konflikt paradygmatów, Chantal Delsol, Instytut Wydawniczy PAX
Ważny i potrzebny głos w aktualnej debacie na temat kryzysu i konfrontacji kultur zachodnich. Trudna i trafna analiza miejsca i roli chrześcijaństwa w ramach toczącego się dialogu na temat globalnego porządku.
Wyróżnienia
Kruchy porządek. Jak znaleźć oparcie i nadzieję, George Weigel, Wydawnictwo PROMIC
Politologiczna opowieść o wątkach z teologii i filozofii, przedstawiająca złożoność dzisiejszego świata. Pokazując relacje między dobrem i złem pomaga zrozumieć rzeczywistości wokół nas.
REKLAMA
Pytanie glinianego garnka. Kazania krótkie o wojnie i pokoju, ks. prof. Michał Heller, Copernicus Center Press
Słowa o pokoju w czasie wojny: zbiór kazań, w których nie brak trudnych pytań i szczerych odpowiedzi. Rozważania na temat kondycji człowieka we współczesnym świecie i nauki, jaką dla przyszłości świata może nieść wojna w Ukrainie.
Świat według Hollywood. Jak mądrze oglądać filmy, Brian Godawa, Fundacja Prodoteo
Memento dla miłośników kina, praktyczny poradnik, jak nie dać się zwieść filmowym trikom wykorzystywanym przez twórców do upowszechniania ich światopoglądu, ale czerpiąc radość z kinowych obrazów, pozostać wiernym wyznawanym wartościom.",swk.pl,https://www.niedziela.pl/numer/2022/17,Feniks,https://www.niedziela.pl/artykul/90919/Wyniki-26-edycji-nagrody-FENIKS-Pelna
Parafia sercem zbudowana,"Przez kilka dekad istnienia tej niewielkiej parafii nastąpiły ogromne społeczne zmiany, które dotknęły także Kościół. Lecz wierni z Lucynowa Dużego wciąż tworzą prawdziwą wspólnotę i opierają się laickim trendom.","Parafianie po dziś dzień wspominają ks. Witolda Świebodę, pierwszego proboszcza i budowniczego parafii Niegów w latach 80. XX w. Zaszczepił on w sercach solidarność i uczynność.
– Ludzie chętnie uczestniczą w pracach społecznych. Ilekroć dowiadują się, że jest coś do zrobienia, dzwonią i pytają, czy mogą pomóc – opowiada Eugeniusz Zaremba, lektor i sołtys Lucynowa Dużego.",Katarzyna Kasjanowicz,https://www.niedziela.pl/numer/2023/17,prezentacja parafii,https://www.niedziela.pl/artykul/164975/nd/Parafia-sercem-zbudowana
Parafia pełna dobra,"Jest to dobra parafia, a Dobronianie są po prostu dobrzy, tylko czasem sami o tym nie wiedzą! – mówi z uśmiechem o swojej parafii ks. Krzysztof Gliniany, gospodarz u św. Wojciecha.","Między Pabianicami a Łaskiem znajduje się wieś, słynąca z pięknego drewnianego kościoła. Z tej wsi płynie samo dobro – w końcu to Dobroń.",Piotr Drzewiecki,https://www.niedziela.pl/numer/2023/17,prezentacja parafii,https://www.niedziela.pl/artykul/164952/nd/Parafia-pelna-dobra
Dobroń: Strzegą Grobu Pańskiego od lat,Polacy nie chcą zakazu rejestracji samochodów spalinowych ani ograniczania obrotu gotówką – pokazują wyniki badania przeprowadzonego dla uważają Polacy Centrum Badań Polityki Europejskiej.,"W Dobroniu zgodnie z ponad wiekową tradycją, od Wielkiego Piątku do Niedzieli Zmartwychwstania, symbolicznego Grobu Pańskiego pilnują Rzymianie, nazywani także Turkami.
Legioniści ze Stowarzyszenia Rzymskiej Straży Grobu Pańskiego są w Dobroniu od 1909 roku. Można ich spotkać przy Grobie Pańskim od Wielkiego Piątku, kiedy to ciało Pana Jezusa zostało złożone w symbolicznym grobie, potem pełnili wartę przez całą Wielką Sobotę, kiedy to mieszkańcy wsi i goście parafii przychodzili poświęcić pokarmy na stół wielkanocny, aż do rezurekcji, kiedy to strażnicy uderzeniem włóczniami o ziemię i uklęknięcie, symbolicznie obwieszczają moment Zmartwychwstania Jezusa. – Naszych Rzymian można zobaczyć w Wielkanoc, Boże Ciało, podczas procesji odpustowych oraz nabożeństw dróg krzyżowych odbywających się na powietrzu. W formacji skupionych jest 24 mężczyzn w różnym wieku. Każdy żołnierz ma charakterystyczny strój, na który składa się: hełm z pióropuszem, włócznia, tunika, puklerz i tarcza – nawiązują one do strojów rzymskich legionistów. Tradycja sięga XIX wieku, przechodzi z ojca na syna. Czasem tylko trudno ich zebrać, bo dużo osób ma swoje zajęcia, ale mimo wszystko trwają i kilka razy w roku można zobaczyć rzymian na swoich stanowiskach - mówi ks. Krzysztof Gliniany, proboszcz parafii św. Wojciecha, przy której działa formacja.
Straż rzymska rozpoczynała swoją działalność w niesprzyjających warunkach. Gmina jak i cały region, znajdował się pod zaborem rosyjskim. Mieszkańcy wsi nie chcieli zgodzić się na prześladowania i uciski ze strony zaborców, a ich głęboką wolą było wyrażanie patriotyzmu, służba ojczyźnie i walka o niepodległość. Planowali ufundować kościelny sztandar. Na sztandarze miał się znaleźć wizerunek z Matką Boską Częstochowską z jednej strony i orłem białym w koronie z drugiej. Władze carskie nie zgodziły się na to. Dobronianie wymyślili jak obejść carskie zakazy. Utworzyli stowarzyszenie na wzór straży działającej przy kolegiacie łaskiej i na ten cel zostały przekazane zebrane pieniądze. I w ten sposób powstała Rzymska Straż Grobu Pańskiego w Dobroniu. Tylko dwa razy strażników nie było przy grobie pańskim. Tradycję po raz pierwszy przerwał wybuch II wojny światowej, kiedy to teren gminy został włączony do Trzeciej Rzeszy, a kościół św. Wojciecha zamknięty. Wierni nie uczestniczyli w nabożeństwach. Drugim momentem była pandemia covid-19 w 2020 roku, kiedy to wprowadzone obostrzenia sanitarne i limity wiernych w kościołach, uniemożliwiły uczestnictwo legionistów w uroczystościach kościelnych. Strażnicy od 2009 roku mają upragniony sztandar, który towarzyszy im podczas obchodów świąt kościelnych. Odpust parafialny przypada w okolicach wspomnienia św. Wojciecha, w tym roku będzie to niedziela 23 kwietnia. Wtedy także będzie można spotkać legionistów z Dobronia.
Rzymianie z Dobronia powstali na kształt starszej formacji z łaskiej kolegiaty, która to od początków XVIII wieku strzeże Grobu Pańskiego w kościele pw. Niepokalanego Poczęcia NMP i św. Michała Archanioła.",Piotr Drzewiecki,,archidiecezja łódzka,https://www.niedziela.pl/artykul/90652/Dobron-Strzega-Grobu-Panskiego-od-lat
W Kościele katolickim druga niedziela Wielkiego Postu - Niedzielą Ad Gentes,"W Kościele katolickim druga niedziela Wielkiego Postu obchodzona jest, jako ""Dzień Modlitwy, Postu i Solidarności z Polskimi Misjonarzami"". Z zebranych w ubiegłym roku funduszy Dzieło Pomocy Ad Gentes przekazało ponad 138 tys. euro na 124 projekty - powiedział PAP dyrektor Dzieła Pomocy Ad Gentes ks. Zbigniew Sobolewski.","W tym roku Niedziela Ad Gentes jest przeżywana pod hasłem ""Z misjonarzami budujemy Kościół"".
Od 2006 roku druga niedziela Wielkiego Postu w Kościele katolickim w Polsce obchodzona jest jako ""Dzień Modlitwy, Postu i Solidarności z Misjonarzami"". Jest to okazja, aby wesprzeć duchowo i materialnie polskich misjonarzy posługujących w 99 krajach świata. Tego dnia pod kościołami w całym kraju odbywa się zbiórka do puszek na rzecz Dzieła Pomocy Ad Genetes, które jest jedną z agend komisji KEP ds. misji.
""Środki przeznaczono na sfinansowanie ubezpieczenia zdrowotno-emerytalnego misjonarzy świeckich, dotacje urlopowe dla misjonarzy fideidonistów (księży diecezjalnych na misjach) oraz dofinansowanie projektów pomocowych, zgłaszanych przez misjonarzy"" - powiedział PAP dyrektor dzieła pomocy Ad Gentes ks. Zbigniew Sobolewski.
Poinformował, że w 2022 r. ze zbiórki z Niedzieli Ad Gentes zebrano 1 mln 883 tys. 302,92 zł. Z tego 138 tys. 659 euro przeznaczyliśmy na realizację 124 projektów pomocowych, w tym 61 ewangelizacyjnych i budowlanych; 27 edukacyjnych; 19 charytatywnych i 16 medycznych. Wsparcie finansowe otrzymało w ubiegłym roku 59 sióstr zakonnych, 29 zakonników, 30 księży fideidonistów oraz 5 misjonarzy świeckich"" - powiedział duchowny.
Zwrócił uwagę, że środki pomocowe Dzieło Pomocy +Ad Gentes+ gromadzi także przez cały rok za pomocą sms-a o treści ""Misje"" wysłanego pod numer ""72032"". ""Z tych funduszy rokrocznie wspieramy kilka projektów edukacyjnych lub charytatywnych. W ostatnim roku sfinansowaliśmy np. 5 dużych projektów"" - powiedział ks. Sobolewski. Wspomniał, że w 2021 r. zebrano i przekazano misjonarzom ponad 35 tys. zł.
Zaznaczył, że poza małymi projektami medycznymi, edukacyjnymi, ewangelizacyjnymi i charytatywnymi, w 2022 r. dzieło zaangażowało się w realizacje kilku dużych projektów. ""Pieniądze na ich realizację pochodzą od darczyńców prywatnych oraz z funduszy publicznych dla krajów trzeciego świata"" - wyjaśnił ks. Sobolewski.
REKLAMA
Powiedział, że największy z projektów dotyczył rozbudowy szkoły podstawowej w Gitega-Songa w Burundi. ""Mamy nadzieję, że rozwój edukacji przyczyni się do zmniejszenia migracji do innych krajów, w których są lepsze warunki m.in. do nauki"" - powiedział duchowny. Wyjaśnił, że realizacja całości projektu wyniesie 2,2 mln zł, z czego wkład własny sióstr - wyniósł 446 tys. zł, a dofinansowanie - 1 mln 786 tys. zł.
Wspomniał, że ""dzieło pomocy Ad Gentes wraz komisją Episkopatu Polski ds. misji w czasie pandemii utworzyło specjalny fundusz pomocowy, z którego każdy misjonarz, który się zgłosił otrzymał 2 tys. euro na prowadzoną przez niego działalność pomocową i charytatywną. Z tego rodzaju wsparcia skorzystały w czasie pandemii COVID-19 292 placówki misyjne. Przekazaliśmy im 2 mln 628 tys. zł"" - powiedział ks. Sobolewski.
Według danych opublikowanych przez Komisję Episkopatu Polski ds. misji, obecnie na misjach pracują 1743 osoby. Wśród nich jest 287 księży diecezjalnych, 787 zakonników, 629 sióstr zakonnych i 40 misjonarzy świeckich.
""Na placówkach misyjnych pracuje obecnie 3,5 proc. spośród wszystkich polskich duchownych oraz 3,8 proc. sióstr zakonnych i z roku na rok ich liczba maleje. Tylko w ciągu ostatnich 12 miesięcy zmniejszyła się o 47 osób, czyli ok. 2,5 proc."" - powiedział ks. Sobolewski.
Zwrócił uwagę, że ""wspólnoty zakonne rzadko otwierają nowe placówki misyjne"". ""Przeważnie starają się utrzymać dotychczas działające"" - powiedział. ""Średnia wieku misjonarzy i misjonarek z Polski to 35 lat. Przyznał, że dużą grupę misjonarek i misjonarzy stanowią osoby, które wyjechały na misje w latach 70 i późniejszych"" - powiedział ks. Sobolewski.
Do wyjazdu na misje kandydaci przygotowują się Centrum Formacji Misyjnej (CFM) w Warszawie. Formacja zaczyna się we wrześniu a kończy w maju. Obecnie jest tam 9 osób rekomendowanych przez diecezje i zgromadzenia zakonne. Kilka lat temu było to średnio 20-30 misjonarzy. Na utrzymanie CFM komisja misyjna w 2022 r. wydała 976 tys. zł. Dotacje urlopowe dla misjonarzy wyniosły ponad 800 tys. zł, zaś dotacje specjalne dot. wsparcia finansowego w leczeniu - 175 tys. zł.
Dzieło Pomocy ""Ad Gentes"" można także wesprzeć przekazując ofiary na konto 66-1240-1037-1111-0010-1498-4506. (PAP)",PAP,https://www.niedziela.pl/numer/2013/13,Wielki Post,https://www.niedziela.pl/artykul/89508/W-Kosciele-katolickim-druga-niedziela
Strażnicy sumienia,"Wychował się w rodzinie muzułmańskiej; po wyjeździe z Iranu przeszedł fazę fascynacji tym, co Ameryka miała do zaoferowania młodemu człowiekowi, i stał się ateistą. A potem...","Potem w jego życiu pojawili się dwaj mężczyźni noszący to samo imię: Maksymilian. Pierwszy z nich – św. Maksymilian Maria Kolbe wywrócił do góry nogami wyobrażenia Sohraba o tym, czym są wolność i wiara w Boga. Drugi Maksymilian, dziś 5-latek, to owoc małżeństwa z Ting Li, emigrantką z Chin. Wybór imienia dla chłopca nie był przypadkowy, gdyż wcześniej, w 2016 r., Sohrab Ahmari nawrócił się na katolicyzm.
Owocem troski o to, co syn wybierze w przyszłości ze światopoglądowej oferty, którą złoży mu Ameryka, jest książka zatytułowana Niezerwana nić. „Radykalnie zasymilowany imigrant nie powinien narzekać na swoją wolność” – pisze Ahmari. „A jednak, w miarę jak wzrastam w swojej wierze i w swojej roli ojca, drżę na myśl o perspektywie dorastania mojego syna w porządku, który nie stawia żadnych barier przeciwko indywidualnym zachciankom, a jeśli nawet, to robi wszystko, aby istniejące bariery zburzyć”.
Oto dylemat młodego ojca: „Jak mam przekazać swojemu synowi wartość trwałych ideałów wbrew kulturze, która będzie go przekonywała, że najlepsze jest wszystko, co najnowsze, że wszystko jest do uzgodnienia i jest przedmiotem kontraktu i zgody, że nie ma żadnego innego celu naszego doczesnego życia, jak tylko spełniać swoje zachcianki? Jak wzmocnić tę cienką nić wiążącą mojego syna z życiem ludzkich zobowiązań i odpowiedzialności? Z życiem zakotwiczonym w stabilnych i niezmiennych ideałach?”.
W swojej książce Sohrab Ahmari stawia dwanaście – jego zdaniem, fundamentalnych – pytań i udziela na nie odpowiedzi, czerpiąc inspirację z biografii, przemyśleń i mądrości ludzi różnych epok. Znajdziemy wśród nich zarówno powszechnie znanych gigantów myśli, takich jak św. Augustyn, św. Tomasz z Akwinu, kard. John Henry Newman, Konfucjusz czy Seneka, jak i postacie, o których przeciętny zjadacz chleba słyszał mniej lub nie słyszał wcale, jak np. Abraham Joshua Heschel, Victor i Edith Turner, Andrea Dworkin czy Hans Jonas.
REKLAMA
Jak usprawiedliwiasz swoje życie? Czy Bóg jest rozsądny? Dlaczego Bóg chciałby, żebyś wziął dzień wolny? Czy możesz być uduchowiony, gdy jesteś niewierzący? Czy Bóg cię szanuje? Czy Bóg potrzebuje polityki? Jak musisz służyć swoim rodzicom? Czy powinieneś myśleć samodzielnie? Po co jest wolność? Czy seks jest sprawą prywatną? Co zawdzięczasz swojemu ciału? Co dobrego jest w śmierci?
Dwanaście pytań, na które „postępowy”, nowoczesny świat udziela odpowiedzi infantylnych, nieprzystających do ludzkiej rozumności, lub wprost je ignoruje, uznając zawarte w nich problemy za niegodne uwagi „ramoty” z odległej przeszłości.
„Żadna wdzięczność nie zdoła uśmierzyć niepokoju, ogarniającego mnie, gdy zadaję sobie pytanie: jakiego człowieka wyciosa z mojego syna współczesna kultura Zachodu?” – pisze Ahmari we wstępie do książki. „Jakie merytoryczne ideały powinienem mu przekazać wbrew wszechogarniającemu cynizmowi naszych czasów?”.
Czy te same pytania nie powinny dziś stanowić głównego przedmiotu troski i refleksji polskich rodziców? Lektura Niezerwanej nici, w moim przekonaniu może dać im impuls zarówno do głębokich przemyśleń, jak i do wychowawczego czynu... (więcej o książce na www.esprit.com.pl)
Tomasz Strużanowski: Średniowiecze jest uważane za czasy ciemności i wstecznictwa. A może to raczej współczesność zasługuje na taki osąd?
Sohrab Ahmari: Celem tej książki nie jest idealizowanie średniowiecza jako złotego wieku ani ukazanie naszego wieku jako przerażającej ery upadku. Chodziło mi raczej o wyrażenie swego rodzaju „sprawdzam!” w stosunku do narracji, w myśl której im bliżej jesteśmy naszych czasów, im bardziej jesteśmy „oświeceni”, tym bardziej moralne są nasze społeczeństwa. C.S. Lewis określił ten rodzaj tendencji do postrzegania własnego wieku jako oświeconego mianem snobizmu chronologicznego.
REKLAMA
A przecież znamy epokę oświecenia i jej następstwa w postaci najbardziej barbarzyńskich zbrodni, chociażby tych popełnionych przez Niemców w imię nazizmu, przez Rosjan w imię sowieckiego totalitaryzmu czy przez Czerwonych Khmerów w Kambodży.
Impuls do czynienia zła istniał zawsze, ale sama zdolność do systematycznego masowego zabijania jest wyraźnie rodzajem współczesnego zjawiska i to powinno wystarczyć, byśmy nabrali więcej pokory wobec zdobyczy naszego wieku.
Reasumując, w książce chodzi mi raczej o uznanie, że istnieją ponadczasowe zasady moralne, które obowiązują w każdej epoce, niezależnie od jej osiągnięć cywilizacyjnych.
Czy Pańskim zdaniem, w Ameryce i Europie mamy wolność słowa?
Pewne ograniczenia w wolności słowa muszą być. Nie jestem liberałem w tym sensie, żebym miał wierzyć w wolność słowa jako absolutne dobro. Nawet w ramach tradycji liberalnej zawsze istniały ograniczenia dla niektórych form wypowiedzi. W obecnym postrzeganiu wolności słowa najbardziej niepokoi mnie jednak to, że w jej imię chroni się najgorsze rodzaje ekspresji, np. nikczemną pornografię. Ponadto cenzura jest coraz częściej wprowadzana nie przez władze państwowe, od których decyzji można się odwołać lub z którymi możemy spierać się na argumenty, ale przez firmy technologiczne, które w żaden sposób nie są odpowiedzialne przed opinią publiczną. Dziś Dolina Krzemowa narzuca nam takie kody mowy, jakie są dla niej dogodne, a wyklucza pewne tematy z publicznego dyskursu. Niedawno mieliśmy okazję doświadczyć tego na przykładzie pandemii COVID-19, gdy nie dopuszczano do publicznych wypowiedzi tych wszystkich, którzy podważali oficjalną wykładnię na temat przyczyn pandemii i sposobów jej zwalczania.
Jak Pan myśli, dlaczego liczenie się z autorytetami nie ujmuje niczego ludzkiej wolności?
Myślę, że jednym z przejawów kryzysu naszych czasów jest to, iż każdy chce być swoim własnym autorytetem, tymczasem kończy jako niewolnik swoich uzależnień czy jako ślepy naśladowca trendów obecnych w mediach społecznościowych.
REKLAMA
Jakiś rodzaj przymusu jest nieunikniony w społeczeństwie ludzkim – to tylko kwestia tego, kto to robi i w jakim celu. Może to być władza zarządzająca terytorium zamieszkałym przez miliony ludzi, mogą to być instytucja duchowa sprawująca jurysdykcję nad miliardem katolików albo np. nauczyciel w klasie czy matka lub ojciec w rodzinie.
Dziś wmawia nam się, że zamiast opierać się na sumieniu przestrzegającym absolutnego prawa moralnego, zamiast polegać na autorytetach zewnętrznych, które odwołują się do tego prawa, powinniśmy iść za tym, co myślimy i czujemy. Takie rozumienie wolności w rzeczywistości nas nie wyzwala; przeciwnie – sprawia tylko, że jesteśmy bardziej podatni na manipulację ze strony tych, którzy chcą nas wykorzystać. Gdy odrzucamy wszelkie autorytety, staje się o wiele bardziej prawdopodobne, że ktoś zadba o to, byśmy ulegali swoim najniższym instynktom. Zwłaszcza wielkie korporacje niczego tak bardzo nie pragną jak niezależności naszych umysłów – to znaczy, aby były pozbawione absolutnych, nieugiętych autorytetów moralnych, które mogłyby podważyć ich plany.
Wystarczy kwestionować autorytety, a już wkrótce czasopisma skierowane do nastolatków będą publikowały artykuły poradnikowe w rodzaju: „Seks analny: bezpieczeństwo, jak to robić, podpowiedzi, wskazówki i nie tylko”, a prelegenci TED (Technology, Entertainment and Design – marka konferencji naukowych organizowanych corocznie przez amerykańską fundację non-profit Sapling Foundation – przyp. T.S.) będą nas namawiać do postrzegania pedofilów w nie tak złym świetle. Wystarczy kwestionować autorytety, aby duża liczba mężczyzn porzuciła swoje żony i dzieci i wmawiała sobie, że ich „sumienie” to aprobuje.
Pisze Pan: „Aby chronić wolne sumienie, musimy otoczyć je prawdziwymi i sprawdzonymi strażnikami”. Kim zatem są strażnicy Pańskiego sumienia?
Najważniejszym strażnikiem mojego sumienia jest Kościół i jego Magisterium, począwszy od papieża, który naucza o wierze i moralności, aż po mojego proboszcza i kierownika duchowego. Oczywiście, odpowiedź na rozterki moralne można też znaleźć w dobrej literaturze, np. u Lwa Tołstoja, czy w filmie, czego przykładem jest choćby Dekalog Krzysztofa Kieślowskiego, ale najważniejszym strażnikiem mojego sumienia jest przede wszystkim Kościół.
Sohrab Ahmari Irańczyk z pochodzenia i Amerykanin z wyboru. Jako 13-latek w 1998 r. wyemigrował z rodzicami do Stanów Zjednoczonych. Gruntownie wykształcony, pracuje jako publicysta, redaktor i felietonista w prestiżowych czasopismach.",Tomasz Strużanowski,https://www.niedziela.pl/numer/2023/8,rozmowa,https://www.niedziela.pl/artykul/163960/nd/Straznicy-sumienia
Opcja najgorsza z możliwych,"Nie chcę alarmować, ale sytuacja nie jest dobra. Liczba samobójstw wśród nastolatków się podwoiła – mówi prof. Adam Czabański, socjolog i suicydolog.","Wojciech Dudkiewicz: Panie Profesorze, czy samobójstwa to realny problem społeczny? Na świecie przecież więcej jest ofiar wypadków samochodowych niż samobójców.
Prof. Adam Czabański: W Polsce liczba samobójstw jest zdecydowanie większa niż innych przypadków gwałtownych śmierci. Co roku ok. 5,2 tys. osób odbiera sobie życie, podczas gdy ofiar drogowych jest 2,3-2,4 tys., a ofiar zabójstw nieco ponad 600. Problemu nie można jednak oceniać na podstawie suchych liczb: za każdą śmiercią kryje się dramat człowieka, który targnął się na swoje życie, ale także jego bliskich, znajomych. Jak wykazały badania, po samobójstwie bliskiego człowieka cierpi statystycznie ok. dwudziestu osób, czyli jedno samobójstwo sprawia, że średnio aż dwadzieścia osób ma problemy, żeby sobie poukładać życie.
Po zabójstwie grono osób cierpiących też bywa niemałe...
Ale występują inne, bardziej dojmujące mechanizmy żałoby. Dręczą pytania: dlaczego to zrobił? Czy nie było w tym mojej winy – czy nie przyczyniły się do tego np. moje słowa, gesty, kłótnie? Wiele osób ma silne poczucie winy...
Polska na tle Europy pod względem liczby samobójstw znajduje się w środku. Jest lepiej, niż było?
Jest lepiej niż 10 lat temu, bo od ok. 2012 r. liczba samobójstw się zmniejszyła. Wtedy mieliśmy nawet ponad 6,3 tys. samobójstw. Współczynnik samobójstw jest silnie skorelowany z sytuacją gospodarczą, głównie ze stopą bezrobocia. Ta się ustabilizowała i dziś jest na poziomie 5,5%. Dramatycznie jednak jest np. w grupie mężczyzn w średnim wieku. To ewenement na skalę światową. Wszędzie mężczyźni popełniają samobójstwa częściej niż kobiety, ale nie aż tak często jak w Polsce. W Europie Zachodniej – trzy razy częściej, w krajach muzułmańskich – półtora raza. W Polsce natomiast – aż ponad sześć razy!
REKLAMA
Czy znamy przyczyny?
Niewątpliwie wpływ ma na to bezrobocie, zagrożenie nim. Mężczyźni w średnim wieku wciąż swoją rolę społeczną traktują tradycyjnie. Mężczyzna ma być głównym żywicielem, ojcem rodziny, który pełni funkcję materialno-zabezpieczającą. Gdy traci możliwości – czuje się upokorzony i bezużyteczny. Wśród młodych mężczyzn widać już wyraźną zmianę w podejściu do tych ról rodzinnych: angażują się bardziej w proces wychowywania dzieci, w ich pielęgnację, potrafią coś ugotować itp. Więzi emocjonalno-ekspresyjne dodatkowo będą trzymać ich przy życiu; realna więź ze swoim dzieckiem to ratunek dla współczesnych mężczyzn w Polsce. Kolejny fenomen to samobójstwa osób starszych. Jedna piąta samobójców w naszym kraju to osoby starsze.
To ogólnoświatowy czy polski trend?
Uniwersalny. Jest wyraźnie dostrzegalny w starzejących się społeczeństwach zachodnich. W Wielkiej Brytanii jeszcze przed pandemią prowadzono szerokie badania na temat zjawiska samotności – jako czegoś, co istnieje obiektywnie, i osamotnienia – poczucia bycia samotnym. Okazało się, że kilka milionów seniorów prowadzi swoje gospodarstwa domowe samodzielnie, czyli są samotni. Jednocześnie ok. 200 tys. z nich w ostatnim miesiącu nie rozmawiało z żywym człowiekiem. To pokazuje skalę problemu, który jest obecny także w Polsce.
Jaki wpływ na samobójstwa miała pandemia COVID-19?
Sytuacja pandemiczna przypominała trochę okoliczności wojenne. Następujące po sobie szybko niecodzienne wydarzenia mogły odciągać uwagę od innych kwestii, szczególnie osobistych. Wszyscy doświadczali ograniczeń, byli przerażeni, stanowiliśmy nawet w tym strachu wspólnotę. W czasie wojny liczba samobójstw się stabilizuje, a nawet spada, co jest związane z tym, że wiele się dzieje, działa poczucie wspólnotowości, jest silna chęć przeżycia, życie jest większą wartością. Gdy wojna się kończy, odnotowuje się wzrost liczby samobójstw. W tej chwili jesteśmy w specyficznej sytuacji, bo o pandemii mniej się mówi, sytuacja jest dużo mniej dramatyczna, ale cały czas ludzie umierają. W Polsce doszło do stabilizacji w liczbie samobójstw. Chyba najgorzej pandemia wpłynęła na najmłodsze pokolenie Polaków.
REKLAMA
Co to znaczy?
Nie chcę alarmować, ale sytuacja nie jest dobra. Liczba samobójstw wśród nastolatków się podwoiła. To nie są wielkie liczby – sto kilkadziesiąt młodych osób do 18 lat. Zupełnym dramatem są samobójstwa dzieci do 12. roku życia. Takie samobójstwa się zdarzały – 1-2 przypadki rocznie, ale teraz mamy ich więcej – 3-4. Do tego dochodzą próby samobójcze. Ciemna liczba prób samobójczych jest znacznie większa. Specjaliści szacują, że na jedno samobójstwo nastolatka przypada ok. 100 prób samobójczych...
Wyobrażam sobie, że w jakiejś części przypadków przyczyny targnięcia się na własne życie są nieznane, tylko niektórzy samobójcy pozostawiają listy pożegnalne. W jakim stopniu daje się poznać te przyczyny?
Nie da się tego ująć w procentach. W raportach policyjnych podaje się przyczynę wiodącą albo to, co się ludziom wydaje: że to z powodu nieporozumień rodzinnych, zdrady żony, problemów w szkole, utraty pracy. Za każdym razem splot okoliczności, który mógł się do tego przyczynić, jest inny. Gdyby zbadać historię konkretnego przypadku, okazałoby się, że ktoś nie tylko np. stracił pracę, ale tam mu ktoś coś brzydkiego powiedział, tu ktoś go oszukał... Jest mnóstwo przypadków, gdy przyczyny targnięcia się na swoje życie pozostaną nieznane. Dla bliskich to wielki ból – kompletne zaskoczenie. Wyszedł, poszedł do lasu, powiesił się... Dlaczego to zrobiłeś? – to podstawowe pytanie u bliskich. Do listów pożegnalnych trzeba podchodzić ostrożnie. Mają agresywny charakter, często wskazywani są w nich winni. Ci, którzy je znajdują – ratownicy medyczni, którzy pierwsi pojawiają się na miejscu – mają dylematy, czy oddawać je rodzinie. W sytuacji, gdy ktoś zostanie wskazany – „to przez ciebie” itd. – przez całe życie będzie miał poczucie winy, które też może się skończyć w sposób dramatyczny; poczucie, że to przez niego. A przecież niekoniecznie przez niego.
REKLAMA
Kościół zmienił swoje podejście do samobójców niedawno. Czasy, gdy samobójcom odmawiano katolickiego pochówku, są nieodległe.
Zmianę obserwujemy od czasu Soboru Watykańskiego II. Przy czym nie ma mowy o zmianie oceny zjawiska. Nie ma się co dziwić: jest druzgocące dla więzi społecznych, społeczeństwa – obiektywnie to zło. Przeżyliśmy natomiast rewolucję w podejściu do osób, które targnęły się na swoje życie. Uwzględniono zdobycze nauki, szczególnie psychologii i psychiatrii, które jasno pokazują, że wiele osób, które wyrządzają sobie krzywdę, nie do końca wie, co się z nimi dzieje.
Czyli – są pod wpływem alkoholu, środków psychoaktywnych, narkotyków?
Ogólnie: nie kontrolują sytuacji, w której się znajdują. Znaczna część z nich to osoby z zaburzeniami psychicznymi: z depresją, schizofrenią, chorobą afektywną dwubiegunową, cierpiące na stany otępienne. Jak to zaklasyfikować? Dużo jest pytań o świadomość sprawcy. Człowiek, z którym prawie nie ma kontaktu, targnął się na swoje życie. Czy to przemyślał czy był to wypadek? Czy czuł się przyparty do muru, wydawało mu się, że nie ma alternatywy dla jego działania? Tymczasem zawsze jest alternatywa, zawsze jest rozwiązanie, a samobójstwo to najgorsza możliwa opcja. Ci ludzie tego nie widzą, są porażeni swoją sytuacją, porażkami, upadkami, które np. skumulowały się w czasie. Kościół podszedł do sprawy w nowy sposób: z refleksją nad świadomością sprawcy. Proboszcz jednak nadal może odmówić pochówku na poświęconej ziemi w sytuacji, kiedy stwierdzi, że samobójca był człowiekiem wojującym z dogmatami religijnymi, był satanistą czy należał do grup okultystycznych.
REKLAMA
I to się zdarza?
Zdarza się. Ale w sytuacji, kiedy kapłan stwierdzi, że był to parafianin, że raz po raz uczestniczył w Mszy św., przyjmował sakramenty, przyjmował księdza po kolędzie itd., nie ma przeciwwskazań, żeby taki pogrzeb się odbył. I zazwyczaj tak się dzieje. Z amerykańskich badań wynika, że osoby, które deklarują wiarę, o wiele rzadziej popełniają samobójstwa niż ateiści czy osoby poszukujące. Z góry można założyć, że większość samobójców w Polsce to są osoby ochrzczone i deklarujące w jakichś ankietach, iż są wierzące. Przypuszczam jednak, że ich wiara była tylko deklaratywna. Ale badań na ten temat nie ma. Są natomiast dane na temat zmniejszającej się liczby osób biorących udział w Mszach św., przystępujących do Komunii św.
Zdarzają się samobójstwa wśród księży. To już zupełny dramat.
To ludzie z krwi i kości, którzy jak inni mają słabości, upadają, mogą mieć problemy z alkoholem, problemy wynikające z osamotnienia, z krytycznego stosunku wiernych, braku akceptacji jakichś ich działań. Powtarzają się wydarzenia kształtujące niedobry klimat wokół księży. Trzeba mieć dużą odporność, żeby sobie z tym radzić. Z rozmów z księżmi wynika, że wizyty duszpasterskie przestały być przyjemnymi pogaduszkami, jak kiedyś. Często padają oskarżenia wobec księży i Kościoła. Duchowni nie są ludźmi z Księżyca czy z jakiejś innej planety. Wywodzą się ze społeczeństwa, a zatem jego kondycja, problemy, emocje są też ich udziałem.
W książce Samobójstwo w optyce katolickiej, której współautorem jest ks. prof. Andrzej Pryba, sporo pisze Pan Profesor o roli, którą mogą, a nawet powinni odegrać duszpasterze w przeciwdziałaniu samobójstwom.
Naszym zdaniem, księża, zakonnicy, siostry zakonne są w stanie zrobić wiele dobrego w tym względzie. Nie chodzi o to, żeby stali się domorosłymi psychologami czy psychiatrami. Tych specjalistów mamy. Chodzi o to, by ksiądz miał świadomość, że np. podczas spowiedzi można wiele dobrego powiedzieć człowiekowi, który wyznaje, że próbował czy zamierza zrobić sobie krzywdę. Chociażby przez przekierowanie go do specjalistów. Chodzi o uwrażliwienie, żeby przy tej okazji przekazać konkretnie: gdzie, do kogo udać się po pomoc. Okazjami ku temu mogą być także wizyta duszpasterska, spotkanie grupy parafialnej, wizyta człowieka w kancelarii parafialnej itp. Ksiądz sam wszystkiego nie zrobi, nie poprowadzi terapii – chyba że dodatkowo jest jeszcze psychologiem. Ważne, żeby inspirował np. członków wspólnot, Caritas, żeby powiedział: słuchajcie, a może ktoś z Caritas odwiedziłby tę rodzinę, w której X czy Y zmarł...
REKLAMA
Pada też pomysł wolontariatu.
Pomysł rozwoju wolontariatu „Pomoc osobom w kryzysie samobójczym” powstał po dyskusji z prof. Brunonem Hołystem, prezesem naszego towarzystwa. Chodziło o uwrażliwienie społeczeństwa na tę problematykę. Gdy coś się stało w sąsiedztwie – ktoś z rodziny popełnił samobójstwo – nie wolno zostawiać ludzi samych sobie. Często są osamotnieni, a ludzie boją się do nich iść, nie wiedzą, co powiedzieć – a to jeszcze wzmaga osamotnienie. Myślą, że źle ich oceniają, może oskarżają, że to przez nich się wydarzyło, i cierpią jeszcze bardziej. Tymczasem jeśli nie jest się specjalistą, można przecież zrobić wiele dobrego. Choćby przyjść i posiedzieć z cierpiącymi po śmierci bliskiego człowieka, ugotować obiad tej rodzinie, zrobić zakupy, zająć się dziećmi, bo dorośli np. załatwiają sprawy pochówku. To jasny przekaz: jestem z tobą, w razie czego pomogę. Trzeba tylko pozbyć się lęku, że coś głupiego im powiem, zachowam się nie tak, jak trzeba.
Chyba można to zrobić od razu, nie czekać na czyjąś inicjatywę?
Oczywiście. Inicjatorem może być ksiądz, ale on nie musi robić tego osobiście. W grupach parafialnych, w oddziale Caritas pewnie znalazłyby się dwie-trzy osoby, które przeszłyby podstawowe przeszkolenie i były gotowe do pomocy, gdyby zdarzyło się coś złego.",Rozmawia: Wojciech Dudkiewicz,https://www.niedziela.pl/numer/2023/8,młodzież,https://www.niedziela.pl/artykul/163947/nd/Opcja-najgorsza-z-mozliwych
W tym roku mija 165. rocznica objawień Matki Bożej w Lourdes,"W tym roku mija 165. rocznica objawień Matki Bożej w Lourdes. Za pośrednictwem czternastoletniej Bernadetty Soubirous Maryja prosiła o modlitwę za grzeszników, wzywała do pokuty oraz chciała, aby wybudowano na miejscu objawień kaplicę. Obecnie stoi tam sanktuarium gromadzące rokrocznie miliony pielgrzymów z całego świata.","Uznane przez Kościół katolicki objawienia Matki Bożej w Lourdes we francuskich Pirenejach miały miejsce między 11 lutego a 16 lipca 1858 r. Zgodnie z nimi Maryja 18 razy ukazała się ubogiej czternastoletniej dziewczynie Bernadecie Soubirous, która nie umiała czytać ani pisać i mówiła tylko miejscowym dialektem.
18 lutego ""Biała Pani"" powiedziała Bernadecie: ""Nie obiecuję ci szczęścia na tym świecie, ale w przyszłym"". W czasie ósmego objawienia poprosiła o modlitwę różańcową i pokutę za grzeszników mówiąc: ""Pokutujcie i módlcie się do Boga o nawrócenie grzeszników"". Następnego dnia, 25 lutego Maryja wskazała dziewczynie miejsce na ziemi w grocie i kazała jej ""napić się z tego zdroju, a potem się w nim obmyć"". Wkrótce z tego miejsca zaczął płynąć wartki strumień krystalicznej wody.
Woda ze źródła w grocie Massabielle stała się znakiem Bożego działania. W pobliżu pobudowano specjalne baseny, w których każdego roku, po modlitwie, zanurza się setki tysięcy chorych. Kościół uznał oficjalnie 70 cudów i ok. 7 tys. uzdrowień, które nie dają się wyjaśnić naukowo. Siedem pierwszych cudów odegrało ważną rolę w uznaniu objawień za prawdziwe.
27 lutego 1858 r. Matka Boża ponowiła życzenie, aby na tym miejscu Jej objawień powstała kaplica. Następnie 2 marca tego samego roku wyraziła życzenie, aby do groty urządzano procesje.
W święto Zwiastowania Pańskiego, 25 marca, podczas szesnastego objawienia, ""Piękna Pani"" wyznała Bernadecie swoje imię mówiąc: ""Jam jest Niepokalane Poczęcie"". Sytuacja miała miejsce cztery lata po ogłoszeniu przez papieża bł. Piusa IX, 8 grudnia 1854 r. dogmatu o Niepokalanym Poczęciu. Podając dziewczynie swoje imię, Maryja odpowiedziała na żądanie miejscowego proboszcza, dla którego miał to być znak potwierdzający prawdziwość prośby o wybudowanie w miejscu objawień kaplicy.
Po raz ostatni Maryja ukazała się w Lourdes 16 lipca, w uroczystość Matki Bożej Szkaplerznej. Bernadetta wstąpiła w 1866 r. do zakonu Sióstr Miłosierdzia z Nevers, w którym w 1879 r. w wieku 35 lat zmarła na gruźlicę.
REKLAMA
Po wielu badaniach komisja biskupa z Targes 18 stycznia 1862 r. ogłosiła dekret, że ""można dać wiarę"" zjawiskom, jakie się przydarzyły w Lourdes. ""Uważamy za pewne, że Maryja Niepokalana, Matka Boża, rzeczywiście ukazała się Bernadecie Soubirous 11 lutego 1858 r. i w dniach następnych osiemnaście razy w Grocie Massabielskiej, na peryferiach Lourdes, i że wszystkie te objawienia były prawdziwe. Wierni zatem mogą w nie wierzyć"" - czytamy w dekrecie biskupa.
W pobliżu groty Massabielskiej 1871 r. wzniesiono bazylikę pw. Niepokalanego Poczęcia Najświętszej Maryi Panny. Jednak, ze względu na stale powiększający się ruch pielgrzymkowy, wybudowano także bazylikę pw. Matki Bożej Różańcowej, którą poświęcono w 1887 r. Natomiast z okazji setnej rocznicy objawień, wybudowano trzecią bazylikę pw. Piusa X, zdolną pomieścić 25 tys. wiernych.
W 1891 r. papież Leon XII ustanowił święto Objawienia się Matki Bożej w Lourdes, które papież św. Pius X w 1907 r. rozciągnął je na cały Kościół. Lourdes jest obecnie słynnym miejscem pielgrzymkowym, do którego przybywają tysiące ludzi, by czcić Matkę Bożą jako Uzdrowienie Chorych.
Od 1908 r. w Lourdes odbywają się procesje ze świecami z modlitwą w kilku językach, w których uczestniczą chorzy na wózkach. Ludzie idą od groty, w której Bernadecie objawiła się Piękna Pani, wzdłuż rzeki Gave na plac Różańcowy.
Papież Pius XI w 1925 r. beatyfikował Bernadette Soubirous, a w roku 1933 odbyła się jej kanonizacja.
Przed pandemią Covid-19 liczące 16 tys. mieszkańców miasto Lourdes co roku przyjmowało około 3,5 mln pielgrzymów i turystów rocznie.
Papież Jan Paweł II do sanktuarium w Lourdes pielgrzymował dwukrotnie. Pierwszy raz był w dniach 14-15 sierpnia 1983 r., kiedy przypadała 125. rocznica objawień i 50. rocznica kanonizacji Bernadety. Po raz drugi przybył do Lourdes 14 sierpnia 2004 r. na dwudniową pielgrzymkę, w 150. rocznicę ogłoszenia dogmatu o Niepokalanym Poczęciu NMP. Była to jego ostatnia podróż zagraniczna.
REKLAMA
Modląc się 14 sierpnia 2004 r. przed Grotą Massabielską Jan Paweł II wyznał, że przeżywa ""okres życia naznaczony cierpieniem fizycznym, jednak nie mniej owocny w przedziwnym zamyśle Boga"". Jak zaznaczył, ""w swojej posłudze apostolskiej zawsze pokładałem wielką ufność w ofierze, modlitwie i poświęceniu osób cierpiących"".
""Kiedy klękam tu przy Grocie Massabielskiej, ze wzruszeniem odczuwam, że dotarłem do kresu mojej pielgrzymki. Ta grota, w której objawiła się Maryja, jest sercem Lourdes"" - powiedział w czasie przemówienia do chorych podczas procesji różańcowej.
Papież Benedykt XVI podczas pielgrzymki w Lourdes, 13 września 2008 r. zwrócił uwagę, że w czasie objawień Bernadetta odmawiała różaniec w obecności Maryi, która dołącza się do jej modlitwy na doksologię, czyli modlitwę ""Chwiała Ojcu i Synowi..."".
""Ten zdumiewający w pierwszej chwili fakt w rzeczywistości potwierdza głęboko teocentryczny charakter modlitwy różańcowej. Kiedy odmawiamy różaniec, Maryja niejako użycza nam swojego serca i spojrzenia, byśmy kontemplowali życie Jej Syna, Jezusa Chrystusa"" - wskazał Benedykt XVI.
Papież zwrócił uwagę, że procesja z zapalonymi świecami ukazuje ""cielesnym tajemnicę modlitwy – we wspólnocie Kościoła, która łączy wybranych w niebie i pielgrzymujących po ziem. (...) Intencje, z którymi przychodzimy, wskazują na naszą głęboką jedność ze wszystkimi ludźmi cierpiącymi"".
Z tarasu bazyliki Matki Bożej Różańcowej Benedykt XVI powiedział, że każdy wezwany jest do ""odkrycia prostoty naszego powołania: wystarczy kochać"".
W czerwcu 2019 r. papież Franciszek mianował delegata ""ad nutum Sactae Sedis"" ds. sanktuarium w Lourdes (podległego bezpośrednio Stolicy Apostolskiej). Został nim biskup pomocniczy w Lille, Antoine Hérouard. W liście do biskupa wyjaśnił, że jest to wyraz troski o duszpasterstwo pielgrzymów.
18 stycznia 2022 r. minęła 160. rocznica uznania przez Kościół objawień Matki Bożej w Lourdes. W związku z tym, na lata 2022-2024 przygotowano program duszpasterski pod hasłem ""Idź powiedzieć księżom, aby zbudowano tu kaplicę i niech tu przychodzą w procesji"". Zaczerpnięto je ze słów Maryi, wypowiedzianych do św. Bernadety 2 marca 1858 r. Podzielono je na trzy części. W roku 2022: ""Idź powiedzieć księżom""; w roku 2023: ""aby zbudowano tu kaplicę"", a w roku 2024 ""Niech tu przychodzą w procesji"". (PAP)",PAP,https://www.niedziela.pl/numer/2020/14,liturgia,https://www.niedziela.pl/artykul/88750/W-tym-roku-mija-165-rocznica-objawien
Misja i wspólnota,"W parafii św. Jana Apostoła i Ewangelisty w Gołąbkach na pierwszym miejscu widoczna jest współpraca między wspólnotami, której korzeni należy upatrywać w pracy duszpasterzy, historii mieszkańców oraz we wsparciu dla misji.","Parafianie są dumni, a goście nie kryją zachwytu, kiedy patrzą na wystrój kościoła oraz na to, co mieści się wokół świątyni. A są to m.in.: grota różańcowa z figurą Matki Bożej, drewniana kapliczka Chrystusa Frasobliwego, dzwonnica, figura św. Michała Archanioła oraz obeliski upamiętniające II wojnę światową i 50. rocznicę erygowania parafii.
Wzajemna pomoc
Część wiernych mieszka w Gołąbkach od pokoleń, a najstarsi pamiętają początki parafii św. Jana Apostoła i Ewangelisty, która została utworzona w 1945 r.
– Starsi parafianie chętnie opowiadają o historii, wspominając m.in. śp. ks. Józefa Zawitkowskiego, późniejszego biskupa diecezji łowickiej, czy Zofię Grabską, której obrazy wiszą w naszym kościele – mówi ks. proboszcz Dariusz Kuczyński, a od grudnia 2022 r. także dziekan dekanatu ursuskiego.
Wierni mocno angażują się w życie parafialne. I to niezależnie od tego, ile mają lat i kim są. – Mamy liczną męską służbę liturgiczną, do której należy ok. 60 osób obecnych i czynnie zaangażowanych przy ołtarzu. Poza tym są: bielanki, dwie schole, Oaza Młodzieżowa, nowopowstała Oaza Dzieci Bożych, Domowy Kościół, Akcja Katolicka, Przyjaciele Oblubieńca, Krąg Biblijny, Koło Misyjne – wylicza ks. Kuczyński. Należący do Przyjaciół Oblubieńca pan Stanisław podkreśla: – Nasza parafia nie jest liczna, ale bardzo prężna. Nawet jeżeli osoby nie są zaangażowane w jakieś wspólnoty to i tak razem współpracują i sobie nawzajem pomagają.
Na szczególną uwagę zasługuje prężnie działające od 2006 r. Koło Misyjne, które wspiera misjonarzy duchowo i materialnie. Ważnym dniem w ciągu roku jest Światowy Dzień Trędowatych. – Parafia w Gołąbkach zajmuje pierwsze miejsce w Polsce w wielkości ofiar przeznaczonych na ten cel – z dumą informuje Niedzielę proboszcz.
Seminarium Odnowy Wiary
Wspólnoty działające w parafii w Gołąbkach współpracują z sobą tworząc całość. I tak np. w ostatnich miesiącach Wspólnota Przyjaciół Oblubieńca i Domowy Kościół zorganizowała już kolejny raz Seminarium Odnowy Wiary. Jednym z celów spotkania było ożywienie wiary po ciężkim doświadczeniu COVID-u. Jak to postanowiono zrobić?
REKLAMA
– Na koniec seminarium przedstawiliśmy uczestnikom wspólnoty, które zaangażowały się w to dzieło ewangelizacyjne. I tak małżonkowie zostali zaproszeni szczególnie do Domowego Kościoła, natomiast pozostałe osoby do Przyjaciół Oblubieńca – mówi Niedzieli pani Beata, wicedyrektor Seminarium Odnowy Wiary.
– Mówiąc o parafii nie można nie wspomnieć o siostrach michalitkach – mówi proboszcz. Siostry pełnią funkcje zakrystianki, organistki, prowadzą chór parafialny, Bielanki, Koło Misyjne. Kolejne pokolenie najmłodszych parafian uczęszcza do michalickiego przedszkola, a w Placówce Wychowawczej „Nasz Dom” opiekę znajdują dziewczęta w potrzebie.",Zuzanna Ustaszewska,https://www.niedziela.pl/numer/2023/7,prezentacja parafii,https://www.niedziela.pl/artykul/163933/nd/Misja-i-wspolnota
Kinszasa: papież spotkał się z przedstawicielami dzieł charytatywnych,Ubóstwo i odrzucenie są obrazą człowieka – powiedział papież Franciszek spotykając się w nuncjaturze apostolskiej w Kinszasie z przedstawicielami dzieł charytatywnych działających w Demokratycznej Republice Konga.,"Najpierw wysłuchał ich świadectw. O swojej niepełnosprawności, której można było uniknąć i o działalności stowarzyszenia, które pomaga takim osobom. 68-letni obecnie mężczyzna wspomniał, że gdy miał 4 lata, gdy rodzice zaprowadzili go do pobliskiego szpitala na poprawienie skręconej od urodzenia stopy. Na miejscu nie było lekarza i operację przeprowadził niefachowo jego asystent. Nie tylko nie pomógł, ale jeszcze doszło do zakażenia i w efekcie chłopiec stracił dwa palce, nastąpiło uszkodzenie nerwu i do dzisiaj Pierre cierpi z tego powodu.
W swoim życiu spotkał wiele osób, które ucierpiały a nawet zmarły z powodu źle postawionej diagnozy, braku odpowiedniego specjalisty-lekarza, lekarstw lub sprzętu. „Nieraz myślę, że ból i niewystarczająca troska innych znalazły dla siebie ulubione miejsce w moim kraju, chociaż ludność jest młoda, radosna i gotowa do pomocy” – stwierdził z goryczą.
W tym kontekście wspomniał o grupie Telema Ongenge na Mwinda Mwa Kristu (Powstań i niech zajaśnieje światło Chrystusa), do której on sam należy i której przedstawiciele są tu obecnie. Utworzyli ją tacy jak on niepełnosprawni, z których wielu wcześniej buntowało się przeciw społeczeństwu a nawet Bogu, szczególnie wtedy, gdy można było uniknąć tych cierpień, a dziś nie ma na to środka zaradczego, toteż teraz „krzyczą oni na pustyni niemożności i obojętności”.
Pierre poprosił Ojca Świętego o błogosławieństwo dla siebie i pozostałych członków grupy w całym kraju. Tacy jak on odnaleźli w swej parafii godność, powołali do życia chór i wzajemną pomoc zdrowotną, która zapewnia wsparcie medyczne ponad 1000 osobom z niepełnosprawnościami dzięki wielkoduszności licznych ludzi dobrej woli. „Próbujemy w ten sposób tchnąć nadzieję i dać choć trochę radości tym, którzy są w podobnych jak my warunkach’ – powiedział Pierre.
Podkreślił, że „w oceanie naszego bólu odkryliśmy, że Bóg o nas nie zapomniał, gdyż wysłał do nas osoby, odwróciły od nas wzroku, gdy stawały na naszej drodze”. Na ich twarzach niepełnosprawni odnajdywali oblicze Pana „i teraz chcemy robić to samo” – zakończył swą wypowiedź kongijski niepełnosprawny, po czym wręczył Franciszkowi kartę członkowską swego stowarzyszenia.
REKLAMA
O swoich przeżyciach związanych z trądem, na który zapadł w wieku 21 lat i o okazanej mu pomocy jednej z parafianek opowiedział papieżowi 30-letni Tekadio Vangu Nolly, półsierota z Kinszasy, którego matka zmarła a ojciec wyemigrował.
Młody człowiek, że pierwsze oznaki trądu zauważył u siebie, gdy miał 21 lat. Szybko dostrzegał niepokojące zmiany na swej skórze i czuł się coraz słabszy. „Stopniowo stawałem się podmiotem, który psuł spokój innych” – przyznał ze smutkiem chory. Zaznaczył, że szukając jakiegoś skutecznego rozwiązania, odwiedził wiele szpitali, a nawet korzystał z medycyny ludowej, ale choroba postępowała. Bardzo płakał, cierpiał w sercu, ale nie w ciele, gdyż wykształciła się w nim taka nieczułość fizyczna, że mógł bez bólu dotykać ognia lub skaleczyć się i też niczego nie czuł.
Tymczasem rodzina go odrzuciła i przy współudziale marabuta [ascety, głównie islamskiego, któremu przypisuje się zdolności uzdrawiania – KAI] zrzucono na niego winę za to, co go spotkało. Niektórzy zarzucali mu nawet, że jest czarownikiem, ale – powiedział mężczyzna – „jak to możliwe, żeby czarownik pragnął dla samego siebie zła?”.
Ale dzięki Bogu poznał on kobietę z parafii św. Marcina w Kinszasie, która rozpoznała istotę zmian na jego skórze i dzięki niej trafił do Szpitala nad Rzeką i tam stwierdzono u niego trąd i to w zaawansowanym stanie. Dzięki wiedzy i wielkoduszności personelu placówki oszczędzono mu wielu dalszych cierpień i wydłużono życie.
Widząc, że rodzina go odrzuciła postanowił pozostać już do końca swych dni w obozie dla trędowatych. Nadal jednak czuje się dyskryminowany, pogardzany i otaczany brakiem szacunkiem. „Cóż wart jest człowiek bez placów?” – zapytał retorycznie mężczyzna. Zwrócił uwagę, że gdy jest wśród ludzi, wszyscy szybko starają się oczyścić, „i to nawet tam, gdzie mignął tylko mój cień. Na ich twarzach pojawia się mieszanka wstydu, niezrozumienia i lęku”. Dlatego lepiej czuje się leprozorium, w którym dzieli codzienne życie „z osobami bez członków, sparaliżowanymi i odrzucanymi” tak jak on.
REKLAMA
W ich imieniu ofiarował papieżowi trochę owoców ich pracy, „dzięki której chcemy kupić trochę tej godności, którą niestety skradły nam życie i ludzie”.
O pracy kolegium Fasta Père Fosbery w Kimbangu 1 – dzielnicy Kinszasy opowiedziała Franciszkowi jego rodaczka Cécile, która pracuje tam razem z innym Argentyńczykiem Danielem. Przybyli oni na spotkanie z papieżem do nuncjatury z grupa uczniów tej szkoły. Dzielnica ta, podkreśliła kobieta, odzwierciedla codzienne bogactwa i nędzę członków klasy średniej stolicy Demokratycznej Republiki Konga.
Na wstępie swego świadectwa Cécile zaznaczyła, że młodzi Kongijczycy wyrastają na włóczęgów, bezrobotnych i bez oświaty, rodziny wyznają powierzchownie różne wierzenia i są ogromnie nietrwałe, dzieci są często porzucane i narażone na przemoc słowną i fizyczną oraz nękane przez choroby, których nie możne leczyć z powodu braku środków ekonomicznych.
„Nasz umiłowany założyciel [Fosbery] w odpowiedzi na wezwanie Waszej Świątobliwości zachęcił nas do przybycia do Konga, aby ewangelizować młodzież, rodziny i kulturę w tym kraju” – mówiła dalej rodaczka papieża. Przyznała, że są jeszcze niewielką wspólnotą, ale – jak mówi przysłowie afrykańskie – „tysiąc kroków zaczyna się zawsze od jednego”.
REKLAMA
Kobieta zapewniła, że ich szkoła jest otwarta na wszystkich, co potwierdza m.in. obecność na tym spotkaniu 4-letniej Kadidżi z rodziny muzułmańskiej, szanującej Kościół i wartości ewangeliczne. Dziewczynka odkrywa dziś smak duchowości i orędzia Jezusowego.
Inny obecny na spotkaniu z Ojcem Świętym siedmioletni Daniel – jedyny syn samotnej kobiety, która aby utrzymać siebie i jego, sprzedaje owoce na miejscowym targu – był narażony na zagrożenia z ulicy i z prawa tego, kto silniejszy, był przyzwyczajony do samodzielnego decydowania i wręcz uczulony na jakiekolwiek przepisy. Tymczasem w szkole odkrył przyjaźń, szacunek i dyscyplinę oraz nauczył się, że „jeśli ktoś chce iść szybko, może iść sam, ale jeśli chce iść daleko, lepiej żeby szedł razem z kimś”. Jeszcze inny uczestnik spotkania – 7-letni Zimi przyszedł do szkoły, trzymając za rękę 6-letnią siostrę i stryja, którzy przyjął ich, gdy porzucili ich rodzice. A Ndevi pochodzi z rodziny, o której wiemy, że możemy jej pomóc dzięki naszej misji – przedstawiała Cecylia niektórych swych podopiecznych.
Wszyscy oni zaśpiewali Franciszkowi pieśń-hymn nadziei i zaufania w Panu.
Głęboką wdzięczność wyrazili Ojcu Świętemu bracia ze Wspólnoty św. Idziego z Kivu, Kikwitu, Kengo i Kinszasy, a także chorzy i personel lekarski z Centre DREAM (Ośrodka „Marzenie”), założonego przez Floriberta Bwana Chuyi.
Powstanie tej placówki było odpowiedzią na apel wielu dzieci, kobiet i mężczyzn, stających codziennie przed wyzwaniem dostępu do swych marzeń. Ośrodek ten, położony na peryferiach stolicy, rozpoczął działalność w 2011 roku, aby świadczyć bezpłatną pomoc chorym na AIDS. Liczne dzieci-sieroty, osoby od trzeciego roku życia oraz inni najbardziej narażeni i opuszczeni w społeczeństwie znajdują tu nie tylko Ośrodek Marzeń, ale przede wszystkim dom, a jeszcze bardziej drugą rodzinę. Nawet po 11 latach wiele osób pamięta jeszcze swój pierwszy dzień w tym miejscu i nie wstydzą się powiedzieć: „Bardzo dziękuję, bo przyszedłem tu nieżywy a wy daliście mi drugie życie. I w efekcie dzięki wam to Bóg podarował mi drugie życie”.
REKLAMA
Zaznaczyli, że chociaż z biegiem lat Centre DREAM stał się ośrodkiem-punktem odniesienia dla wszystkich chorych na AIDS, to przyjmuje on także chorych z innymi problemami zdrowotnymi, np. niedożywienie, nadciśnienie czy cukrzyca. W tym czasie z pomocy tej placówki skorzystało ponad 1,8 tys., przeszło 11 tys. dzieci urodziło się tam z matek mających pozytywny wskaźnik HIV a tysiące osób obsłużono w zakresie zapobiegania chorobom, wspierania zdrowia, poradnictwa, uwrażliwiania na sprawy zdrowia w szkołach, handlu oraz szczepień przeciw COVID-19, usuwania raka macicy.
Ośrodek pomaga wielu małym sierotom i innym osobom najbardziej bezradnym w społeczeństwie w dostępie do integracji żywieniowej. „Zgodnie z duchem Wspólnoty św. Idziego modlimy się z chorych w pierwszy poniedziałek i o pokój w trzecią środę każdego miesiąca” – zapewnili działacze Ośrodka. Na zakończenie poprosili podarowali papieżowi symbol swej misji.
Młodzi niewidomi ze szkoły Petite Flamme (Mały Płomień) ruchu Focolari zaśpiewali papieżowi piosenkę, którą sami napisali i skomponowali, zaś młodzi głusi w języku migowym podzielili się marzeniem o społeczeństwie bardziej inkluzywnym, które będzie o nich pamiętać i poprawiać jakość ich życia. Swe świadectwo złożyła także „szczęśliwa mniszka trapistka” Marie-Celeste z klasztoru w Mvandzie, która podkreśliła,ze modlitwa wstawiennicza za innych jest wielkim dziełem miłosierdzia.
Dziękując obecnym za ich pracę i wypowiedziane świadectwa papież podkreślił, że „Pana należy szukać i miłować w ubogich, a jako chrześcijanie musimy uważać, abyśmy się od nich nie odwracali, bo jest czymś złym kiedy człowiek wierzący dystansuje się od innych ludzi miłujących Chrystusa”. Wyznał, że pragnąłby bardziej nagłośnić pracę organizacji charytatywnych a także bogactwo kontynentu afrykańskiego. „Jakże chciałbym, aby media poświęciły więcej miejsca temu krajowi i całej Afryce! Aby poznano ludy, kultury, cierpienia i nadzieje tego młodego kontynentu przyszłości! Aby odkryto ogromne talenty i historie prawdziwej wielkości ludzkiej i chrześcijańskiej, historie zrodzone w autentycznym klimacie, który dobrze wie co to szacunek dla maluczkich, dla osób starszych i dla stworzenia” – powiedział Franciszek. Przypomniał także rolę nuncjatury apostolskiej w tym, co nazwał „dyplomacją miłosierdzia”.
REKLAMA
Następnie Ojciec Święty stanowczo stwierdził, że „ubóstwo i odrzucenie są obrazą człowieka, oszpecają jego godność są jak popiół, który gasi ogień, który człowiek nosi w sobie”. Wyraził ubolewanie z powodu odrzucania dzieci i osób starszych. „Jest to nie tylko skandaliczne, ale szkodzi całemu społeczeństwu, które buduje się właśnie rozpoczynając od troski o osoby starsze i dzieci, o korzenie i o przyszłość” – podkreślił papież, apelując o przezwyciężanie obojętności i podnoszenie osób najsłabszych. Wskazał na odpowiedzialność władz państwowych za walkę z ubóstwem, zabiegając między innymi o bardziej sprawiedliwą dystrybucję dóbr. Zaapelował szczególnie do chrześcijan o dzielenie się z osobami, którym brakuje środków do życia.
Mówiąc o tym, jak prowadzić działalność charytatywną, Franciszek wskazał, że winna być ona przykładna, wyrażając świadectwo tożsamości chrześcijańskiej. Następnie zaznaczył, że musi ona umieć patrzeć w przyszłość, aby dzieła charytatywne były trwałe i zrównoważone. Zachęcił do przekazywania potrzebującym wiedzy i narzędzi, dzięki którym rozwój jest autonomiczny i zrównoważony. Ojciec Święty podkreślił też konieczność wzajemnego powiązania różnych organizacji prowadzących dzieła charytatywne, w tym także innych wyznań czy religii.
Spotkanie zakończyły: wspólne odmówienie modlitwy „Ojcze nasz” i papieskie błogosławieństwo.","st, kg, pb (KAI)
/Kinszasa",,papież Franciszek,https://www.niedziela.pl/artykul/88528/Kinszasa-papiez-spotkal-sie-z
Prof. Koseła: by dotrzeć do młodych Kościół musi znaleźć nowe formy duszpasterskie,"Po stronie młodzieży wiele się zmieniło. Przed Kościołem stoi tu duże wyzwanie, musi znaleźć nowe formy duszpasterskie, które pozwolą dotrzeć do młodych ludzi – ocenił socjolog prof. Krzysztof Koseła. Wykładowca Uniwersytetu Warszawskiego w rozmowie z KAI podsumował najnowsze badanie praktyk niedzielnych, przeprowadzane przez Instytut Statystyki Kościoła Katolickiego.","Anna Rasińska (KAI): Rok 2021, którego dotyczą najnowsze statystyki ISKK, to czas, w którym częściowo wciąż obowiązywały obostrzenia związane z koronawirusem. Na ile zebrane dane można uznać za miarodajne?
- Potrzebny jest odpowiedni stosunek do danych. Wiadomo, że w Kościele nie chodzi o liczbę osób, ale o jakość praktyk, a dokładniej rzecz ujmując, o Zbawienie. Wiadomo więc, że raport statystyczny daje szczególny obraz Kościoła katolickiego, żeby nie powiedzieć powierzchowny. Trzeba też zauważyć, w jak szczególnym czasie powstał tegoroczny raport. Opisuje on sytuację z 2021 roku. To ostatni rok, o którym powiemy „przed wojną”. W ostatnim czasie nawet zwyczaje językowe nam się zmieniły i zaczynamy mówić „przed wojną”, myśląc o wojnie rosyjsko-ukraińskiej. Nie jest to jednak odpowiednik roku 1938, który w innych porównaniach mógłby służyć jako punkt odniesienia, żeby orzekać, co zmieniła w nas wojna. Rok wcześniejszy, poczynając od kwietnia, był rokiem pandemii, więc również był nietypowy. Obydwa te lata – 2020 i 2021 były latami z ograniczeniami liczby osób w kościołach.","rozmawiała Anna Rasińska
/Warszawa (KAI)",,młodzi,https://www.niedziela.pl/artykul/88520/Prof-Kosela-by-dotrzec-do-mlodych-Kosciol
Jasna Góra: 20-lecie Chóru Chłopięco-Męskiego „Pueri Claromontani”,"Jubileusz 20-lecia istnienia świętuje Jasnogórski Chór Chłopięco-Męski „Pueri Claromontani”. Na co dzień bierze czynny udział w życiu Sanktuarium, wzbogacając śpiewem nabożeństwa oraz największe uroczystości. Jego działalność wpisuje się też w muzyczne tradycje klasztoru. Jubileuszową Mszę św. celebrowali abp Wacław Depo, metropolita częstochowski i przeor Jasnej Góry o. Samuel Pacholski. Po niej odbył się uroczysty koncert kolęd.","- Wasz śpiew pomaga ludziom doświadczyć obecności Boga - mówił kustosz Jasnej Góry o. Waldemar Pastusiak na rozpoczęcie dziękczynnej Mszy św.
Abp Wacław Depo w kazaniu przypomniał słowa św. Jana Pawła II z listu do artystów: „świat, w którym żyjemy potrzebuje piękna języka, barw, kształtów i dźwięku, aby nie pogrążyć się w rozpaczy. Piękno podobnie jak prawda budzi radość w ludzkich sercach i jest cennym owocem, który trwa mimo upływu czasu, tworzy więź między pokoleniami i łączy je w jednomyślnym podziwie. Kościół potrzebuje muzyków przenikniętych głębokim zmysłem tajemnicy, śpiew zaś pozwala przeżywać wiarę jako żywiołową radość i miłość, jako ufne oczekiwanie na zbawczą interwencję Bożą”.
Działający przy Jasnej Górze Chór Chłopięco-Męski „Pueri Claromontani” powstał w 2003 r. Wpisuje się w muzyczne, zwłaszcza liturgiczne, życie Sanktuarium. Należą do niego chłopcy i mężczyźni, których pasją jest śpiewanie. Obecnie zespół tworzy 29 osób - 19 chłopców i 10 mężczyzn.
Do najważniejszych wydarzeń z życia chóru należy prowadzenie śpiewów podczas wizyt papieskich Benedykta XVI w 2006 r. oraz Franciszka, w czasie obchodów 1050. rocznicy chrztu Polski i Światowych Dni Młodzieży w 2016 r.
Po wybuchu pandemii COVID-19 szczególnie częsta stała się posługa muzyczna chóru na Eucharystiach transmitowanych z Jasnej Góry przez Telewizję Polską.
- Staramy się włączać w to, co dzieje się na Jasnej Górze, bo takie chór ma zadanie - zauważa dyrygent, s. Maria Bujalska, uczennica Boskiego Mistrza. Wyjaśnia, że zespół towarzyszy szczególnym jasnogórskim uroczystościom, takim jak Wielkanoc, Boże Narodzenie, czy maryjne odpusty oraz paulińskie święta. Wszystko po to, by swoim śpiewem dodawać im podniosłości.
S. Bujalska podkreśla wyjątkowy charakter tego zespołu. - Moim zdaniem myślenie o chórze jako wspólnocie jest jednym z najważniejszych i najcenniejszych jego aspektów. Tu nie śpiewa pojedyncza osoba, ale brzmi cały zespół. Razem go tworzymy, więc należy się przykładać do ćwiczeń i myśleć o innych, bo jeśli ktoś nie umie, to potem może przeszkadzać innym albo po prostu chór wypadnie gorzej - twierdzi dyrygent i dodaje, że między chórzystami nawiązują się niezwykłe przyjaźnie.
REKLAMA
Potwierdza to Kuba Szewczyk, który w „Pueri Claromontani” praktycznie dorasta, bo śpiewa w nim już 17 lat. - W chórze uczymy się odpowiedzialności jeden za drugiego, bo jesteśmy zespołem, tworzymy pewną całość. Wiemy, że nie powinno się nawalać ani przedkładać swoich korzyści nad innych. Na wyjazdach też dużo się uczymy np. wzajemnego wsparcia. Nabywa się także wrażliwości nie tylko artystycznej. Myślę, że głębiej patrzy się na rzeczywistość i każdy aspekt życia - twierdzi chórzysta.
Z okazji jubileuszu chór otrzymał gratulacje od prezydenta RP Andrzeja Dudy. Podczas uroczystego spotkania stycznia przedstawicieli kościołów i związków wyznaniowych w Pałacu Prezydenckim, które uświetnił śpiewem, para prezydencka wręczyła zespołowi obraz z okolicznościowym grawerem. Była to już druga wizyta w tym szczególnym miejscu. Chór śpiewał już na takim spotkaniu w 2016 r.
Podczas wielu koncertów i festiwali w kraju oraz za granicą, chór miał okazję współpracować z takimi kompozytorami, jak m.in. Wojciech Kilar, Krzysztof Penderecki, Sławomir Czarnecki czy Paweł Mykietyn.
Jasnogórski Chór Chłopięco-Męski został także zaproszony do pracy przy realizacji muzyki i zdjęć do filmu o Rotmistrzu Witoldzie Pileckim. Chórzyści wystąpili też w filmie i serialu telewizyjnym o Eugeniuszu Bodo i polsko-amerykańskim serialu sensacyjnym „1983”.
„Pueri Claromontani” należy do Polskiej i Międzynarodowej Federacji Pueri Cantores (federacja chórów młodzieżowych), aktywnie włączając się w działalność organizacji. W 2012 r. współorganizował VII Kongres PFPC w Częstochowie, w 20-lecie powstania Federacji.
Jubileuszowy koncert kolęd zespół wykonał wraz z Jasnogórskim Chórem Mieszanym Królowej Polski i Scholą Liturgiczną Domine Jesu.","it
/Jasna Góra (KAI)",,Jasna Góra,https://www.niedziela.pl/artykul/88447/Jasna-Gora-20-lecie-Choru
„Wszyscy pojednani w Jezusie Chrystusie” – papież jedzie do Demokratycznej Republiki Konga,"W dniach 31 stycznia – 3 lutego papież Franciszek 2023 odwiedzi Kinszasę, stolicę Demokratycznej Republiki Konga (DRK). Planowana od kilku lat podróż nie doszła do skutku z powodu pandemii. Zapowiedziana w końcu na lipiec 2022 roku, miała obejmować także Gomę na wschodzie kraju, gdzie Franciszek miał odprawić Mszę św. w obozie uchodźców i spotkać się z ofiarami przemocy. Jednak z powodu problemów papieża z kolanem, została przeniesiona na początek 2023 roku. Obecnie jednak przyjazd do Gomy okazał się niemożliwy ze względu na trwające w tym regionie walki między rebeliantami a armią DRK.","Franciszek nie od dziś śledzi sytuację w afrykańskim państwie. W 2018 roku zwołał Dzień Modlitwy i Postu w Intencji Pokoju, zwracając się z prośbą o modlitwę szczególnie za DRK oraz Sudan Południowy – kraje od lat nękane krwawymi konfliktami zbrojnymi i wojną.
Zresztą cała Afryka należy do priorytetów obecnego pontyfikatu. W listopadzie 2015 roku Ojciec Święty odwiedził Ugandę i Kenię, a w Republice Środkowoafrykańskiej otworzył symbolicznie Drzwi Święte na rozpoczęcie Roku Świętego Miłosierdzia. W 2017 roku udał się do Egiptu, w 2019 roku odwiedził najpierw Maroko, a następnie Mozambik, Madagaskar i Mauritius. Po opuszczeniu DRK Franciszek złoży w dniach 3-5 lutego wizytę w Sudanie Południowym.
Nie będzie to pierwsza papieska podróż do DRK. W 1980 i 1985 roku kraj ten, zwany wówczas (w latach 1971-1997) Zairem, odwiedził św. Jan Paweł II.
Kościół kreatywny
W liczącej 105 mln mieszkańców DRK, katolicy stanowią niemal połowę ludności (52 mln, czyli 49,6 proc.). Protestantów różnych wyznań jest niemal 20 procent, zaś kolejne 25 procent to religie afrykańskie, takie jak kimbangizm (czyli „Kościół Jezusa Chrystusa na Ziemi ustanowiony przez proroka Simona Kimbangu”). Wyznawców islamu jest 1,5 proc., zaś osób nie należących do żadnej religii jedynie 0,5 proc.
Kościół katolicki podzielony jest na 48 diecezji, 1637 parafii i 8694 innych ośrodków duszpasterskich. Pracuje w nich 62 biskupów, 4200 księży diecezjalnych i 1900 zakonnych (w sumie ponad 6100 kapłanów), 1300 braci i 10,5 tys. sióstr zakonnych, 4 diakonów stałych, 124 członków instytutów świeckich, 237 misjonarzy świeckich oraz niemal 77 tys. katechetów. W niższych seminariach duchownych uczy się 5,6 tys. chłopców, a w seminariach do kapłaństwa przygotowuje się 4,1 tys. kleryków.
Niezwykle aktywny na polu edukacji, Kościół prowadzi połowę szkół w DRK, a konkretnie: ponad 13,1 tys. przedszkoli i szkół podstawowych (do których uczęszcza 5,6 mln dzieci), 5,4 tys. szkół średnich (ponad 1,7 uczniów), 126 szkół wyższych (w tym Uniwersytet Katolicki Konga w Kinszasie) ze 100 tys. studentów.
REKLAMA
Podobnie jest z ogromnym zaangażowaniem Kościoła na polu służby zdrowia i opieki społecznej, których prowadzi aż 40 proc. w skali całego kraju, m.in. 395 szpitali, 1670 ambulatoriów, 28 leprozoriów, 96 domów opieki, 212 sierocińców i ochronek dla dzieci, 163 specjalistyczne ośrodki reedukacyjne.
Nie brakuje też w Kościele kreatywnego działania w duchu służby innym. W 2022 roku siostra Alphonsine Ciza zbudowała elektrownię wodną w mieście Miti. Obecnie tylko 20 proc. mieszkańców DRK ma dostęp do elektryczności. Nie inaczej było w Miti. Kosztowne generatory zasilane paliwem sprawiały, że prąd był dostępny jedynie przez kilka godzin w tygodniu. Dlatego zakonnica zaczęła zbiórkę funduszy na budowę elektrowni. Dzięki darczyńcom, którzy przekazali łącznie 300 tys. dolarów, mogła przystąpić do działania. Mini-elektrownia bezpłatnie dostarcza prąd do klasztoru, kościoła, dwóch szkół i kliniki.
Z kolei od 10 lat siostry ze Zgromadzenia Córek Mądrości pomagają kobietom w DRK wydostać się z „nieprzyzwoitych warunków, jakie narzuca społeczeństwo, aby zyskały swoją godność”. W tym celu założyły stowarzyszenie Mama Hekima (Matki Mądrości) w Kisangani, aby pomóc im w osiągnięciu samowystarczalności finansowej. Sesje szkoleniowe skupiają się na takich tematach jak: edukacja obywatelska, prawa kobiet, planowanie rodziny, zarządzanie budżetem rodzinnym i planowanie działań generujących dochód.
Natomiast Wspólnota św. Idziego (Sant’Egidio) prowadzi projekt Dream (Marzenie) dla zarażonych HIV. W założonym w 2011 roku ośrodku pomocy opiekuje się bezpłatnie ponad 1,7 tys. osób chorych na AIDS, ale również niedożywionymi, cierpiącymi na nadciśnienie, cukrzycę, malarię czy gruźlicę. W czasie pandemii COVID-19 placówka pozostała otwarta, a z jej laboratorium korzystano przy wykrywaniu wirusa lub przyjmowaniu próbek.
REKLAMA
Już wcześniej, w 2009 roku Kościół katolicki w DRK przeznaczył 144 mln dolarów na pomoc dla ofiar AIDS i na walkę z rozprzestrzenianiem się wirusa HIV. Z programu pomocy, realizowanego przez Caritas, skorzystały miliony ludzi. Obejmuje on działania w czterech sferach: edukacji i prewencji; opieki medycznej, duchowej, psychologicznej i społeczno-ekonomicznej; etycznej i prawnej; środków przekazu.
Zaangażowanie społeczne
W dużej mierze więc Kościół katolicki zastępuje w DRK państwo. Jest bardzo zaangażowany życie społeczne, a nawet polityczne kraju. Kard. Laurent Monsengwo Pasinya (1939-2021), jako arcybiskup Kisangani (1988-2007) i Kinszasy (2007-2018) oraz przewodniczący konferencji episkopatu (w latach 1984-1992 i 2004-2008) niezmordowanie bronił praw człowieka w okresie dyktatorskich rządów (1965-1997) Mobutu Sese Seko (który walcząc z Kościołem zakazywał m.in. używania imion chrzcielnych, kazał swoimi portretami zastępować krzyże, zarekwirował kościelne szkoły itd.). W uznaniu tej swojej postawy, w latach 1991-92 był przewodniczącym Konferencji Narodowej na rzecz Pojednania, po czym do 1996 roku stał na czele tymczasowego parlamentu swego kraju, prowadząc go umiejętnie ku demokracji po upadku Mobutu. Wrogi wobec autorytarnego reżimu prezydenta Josepha Kabili (2001-2019), działał na rzecz skłonienia szefa państwa do oddania władzy, do czego rzeczywiście doszło.
Rolę Kościoła docenia także wymiar sprawiedliwości: w 2021 roku jeden z sądów wyznaczył katolickiego biskupa na mediatora w sporze między władzą ustawodawczą i wykonawczą. Ordynariusz diecezji Inongo, bp Donatien Bafuidinsoni stanął na czele komisji, która miała doprowadzić do pogodzenia lokalnego parlamentu i rządu w prowincji Mai-Ndombe w zachodniej części kraju. Konflikt między nimi wybuchł, gdy w parlamencie złożono wniosek o wotum nieufności wobec gubernatora prowincji Mputu, oskarżanego m.in. o złe zarządzanie i defraudację na kwotę miliona dolarów USA. O rozstrzygnięcie sporu zwrócił się do sądu gubernator.
REKLAMA
Biskupi otwarcie wypowiadają się o sprawach państwowych. W 2020 roku pochwalili prezydenta Tshisekediego za „wdrażanie bezpłatnego szkolnictwa na poziomie podstawowym i próby walki z ubóstwem”, a także za większą wolność mediów. Zaznaczyli jednak, że nie zgadzają się na wciąż obecną na szeroką skalę korupcję i bogacenie się polityków kosztem obywateli, tym bardziej, że „robią to osoby powołane do bycia gwarantami dobra wspólnego”. Dochodzą do tego obawy o bezpieczeństwo w niektórych częściach kraju. „Na wschodzie wciąż działają nielegalne grupy zbrojne, również z zagranicy. Nigdy w tamtych stronach nie było tak wielu ofiar jak teraz. Niebezpiecznie jest nawet w większych miastach, co sprawia wrażenie, że ludzie zostali pozostawieni sami sobie” – oświadczyli hierarchowie.
Zaznaczyli jednak, że wierzą w możliwość naprawy kraju. „Potrzebujemy patriotycznego rozmachu. Tylko Kongijczycy mogą odbudować swój kraj. Wierzymy, że nie jesteśmy skazani na złe rządy, ubóstwo, korupcję, przemoc i inne skandaliczne zjawiska” – zapewnili biskupi.
Obecny arcybiskup Kinszasy (największej diecezji świata, liczącej 7 mln wiernych), kard. Fridolin Ambongo Besungu wskazuje na nowe formy kolonializmu, które sprawiają, że Kongijczycy z każdym dniem ubożeją, a ich ziemia wciąż staje się terenem łupieżczej polityki zagranicznych mocarstw. Przypomina o rabunkowym wyrębie drzew, ale przede wszystkim o grabieniu bezcennych surowców mineralnych, które kryje ta ziemia: złocie, koltanie i diamentach. Jego zdaniem ta była kolonia belgijska cały czas jest wyzyskiwana.
REKLAMA
Zarazem brakuje rodzimych polityków, którym naprawdę na sercu leży dobro tego kraju. „W ciągu minionych 60 lat wielokrotnie rządzili ludzie, którym w ogóle nie zależało na przyszłości Kongijczyków” – stwierdza kardynał. Apeluje do obecnej klasy politycznej, by dobro wspólne postawiła ponad prywatne interesy i sprawiła, że bogactwa Konga przyczynią się do budowania lepszej przyszłości mieszkańców tego kraju, a nie do generowania kolejnych konfliktów. „Musimy w końcu wyjść z błędnego koła biedy i braku stabilizacji” – podkreśla arcybiskup Kinszasy.
Choć Kościół katolicki jest aktywnie obecny w życiu kraju, to dopiero w 2016 roku Stolica Apostolska i DRK zawarły międzypaństwową umowę ramową, która gwarantowała niezależność i autonomię Kościoła i państwa, ustalała ramy prawne wzajemnych relacji, a w szczególności sankcjonowała pozycję prawną Kościoła katolickiego w sferze cywilnej (do tej pory zarejestrowanego jako stowarzyszenie non-profit) oraz jego swobodę w działalności apostolskiej i w regulowaniu spraw należących do jego kompetencji. W 2022 roku podpisano kilka szczegółowych umów dotyczących nauczania religii w szkołach, instytucji charytatywnych, duszpasterstwa w szpitalach i więzieniach, kwestii własnościowych i podatkowych. A kilka dni przed wizytą Franciszka rząd podjął decyzję o utworzeniu stałego biura do spraw instytucji kościelnych.
Życie Kościoła
Pierwsze kontakty mieszkańców dzisiejszej DRK (wówczas Królestwa Konga) z misjonarzami chrześcijańskimi sięgają XV wieku. W 1491 roku król Nzinga Nkwu przyjął chrzest. Na początku XVI wieku, za panowania króla Nzinga Mbembe, chrześcijaństwo stało się religią oficjalną. Jego syn Kinu a Mvemba został pierwszym rodzimym kapłanem i biskupem w środkowej Afryce. Działalność misyjną prowadzili: franciszkanie, dominikanie, jezuici, kapucyni, karmelici bosi i inne zgromadzenia zakonne. W czasie kolonizacji belgijskiej państwo pomagało w tworzeniu szkół i szpitali katolickich, traktując Kościół jako środek umacniania swej władzy. Pierwszy kongijski kardynał Joseph Malula mawiał, że „dla naszego ludu Kościół był państwem, a państwo Kościołem”. Dlatego po uzyskaniu niepodległości w 1960 roku, katolicy bywali przedmiotem ataków.
REKLAMA
Formalne struktury kościelne powstały dopiero pod koniec XIX wieku. Utworzona w 1886 roku misja sui iuris Konga Belgijskiego, została przekształcona dwa lata później w wikariat apostolski, który w 1919 roku zmienił nazwę na Leopoldville, a w 1959 roku stał się archidiecezją i siedzibą metropolii (od 1966 roku pod nazwą Kinszasa). Obecnie jest tam już sześć metropolii (prowincji kościelnych).
„Kościół w DRK nadal się rozwija, choć nie wszyscy w tym kraju zostali już skonfrontowani z Dobrą Nowiną Jezusa Chrystusa. Nadal jest miejsce na pierwsze głoszenie Ewangelii” – podkreśla bp Félicien Galumbulula. „Na szczęście, nie brakuje powołań kapłańskich. Mamy więc młodych kapłanów, którzy głoszą Ewangelię i opiekują się nowymi chrześcijanami” – mówi ordynariusz diecezji Luiza. Jego zdaniem dynamiczny rozwój Kościoła w tym kraju jest związany z dość prostymi warunkami życia i naturalną religijnością Kongijczyków, którzy są otwarci na wymiar duchowy.
Kościół w DRK ma troje błogosławionych. Wszyscy są męczennikami. Izydor Bakanja (1887-1909) został beatyfikowany w 1994 roku, siostra Maria-Klementyna Anuarita Nengapeta (1939-1964) w 1985 roku, a ks. Francesco Spoto (1924-1964), włoski misjonarz – w 2007 roku. Kandydatkami na ołtarze jest sześć Męczennic z Kikwit – włoskich sióstr zakonnych, które zmarły w 1995 roku po zarażeniu się ebolą od chorych, którym niosły pomoc. Trwa proces beatyfikacyjny abp. Christophe’a Munzihirwy Mwene Ngabo (1926-1996), zamordowanego przez rwandyjskich żołnierzy, oraz Floriberta Bwany Chui bin Kositiego (1981-2007) ze Wspólnoty św. Idziego, celnika zamordowanego za to, że odmówił przepuszczenia skażonego towaru w zamian za łapówkę.
REKLAMA
Cechą charakterystyczną Kościoła w DRK jest ryt zairski, czyli kongijska wersja rytu łacińskiego, kładąca nacisk na aktywny udział wiernych w liturgii, z uwzględnieniem takich elementów, jak gesty i rytmiczne kroki, wyrażające udział całego ciała w liturgii (które w zatwierdzonym przez Jana Pawła II „Mszale Rzymskim dla diecezji Zairu” zwane są „tańcem”, choć w liturgii katolickiej nie istnieje taniec liturgiczny). Cechą szczególną tego rytu jest przywołanie w Modlitwie Eucharystycznej, obok świętych, również „przodków o prawym sercu”, co jest istotnym elementem kongijskiej kultury. Innymi cechami odróżniającymi ryt są też: błogosławienie przez celebransa lektorów czytań biblijnych przed udaniem się do pulpitu, rozwinięty dialog między celebransem i uczestnikami Mszy, a także umieszczenie pokropienia wodą święconą, aktu pokuty i przekazania znaku pokoju przed Ofiarowaniem.
Kongijscy duchowni są też obecni w watykańskiej „centrali” Kościoła katolickiego. W latach 1982-1987 jednym z sekretarzy Jana Pawła II był prał. Emery Kabongo, późniejszy biskup diecezji Lueka. Natomiast kard. Monsengwo był od 2013 do 2018 roku członkiem Rady Kardynałów, doradzającej papieżowi Franciszkowi w reformie Kurii Rzymskiej i rządzeniu Kościołem. W 2020 roku jego miejsce w Radzie zajął kard. Ambongo. Kongijski duchowny ks. Paulin Batairwa Kubuya SX jest podsekretarzem Dykasterii ds. Dialogu Międzyreligijnego.
Problemem do rozwiązania pozostaje m.in. życie seksualne duchownych. W 2022 roku biskupi wezwali księży mających dzieci, by odeszli z kapłaństwa, żeby zająć się swoim potomstwem. „Biorąc pod uwagę z jednej strony prawa i obowiązki rodziców wobec swych rodzin, a z drugiej niezgodność funkcji «ojca rodziny» z posługą i życiem kapłańskim w obrządku rzymskokatolickim, wzywamy każdego księdza (…) mającego dziecko, by zajął się nim w pełni i w tym celu starał się w Stolicy Apostolskiej o uzyskanie zwolnienia z pełnienia obowiązków kapłańskich” – napisali hierarchowie w wewnętrznym dokumencie. Jednocześnie zapowiedzieli, że „w przypadku, gdyby ksiądz mający potomstwo opierał się i nie chciał prosić o dyspensę”, jego biskup „przedstawi jego przypadek Stolicy Apostolskiej”, która może go ukarać karą maksymalną, jaką jest wydalenie ze stanu kapłańskiego. Hierarchowie nie wskazali w nim liczby księży, których ich wezwanie dotyczy. Wyrazili natomiast radość, że większość duchownych dochowuje wierności swym przyrzeczeniom kapłańskim.
REKLAMA
Jednocześnie kard. Ambongo sceptycznie wypowiada się o dyskutowanej w Kościele powszechnym ewentualności święcenia na kapłanów żonatych mężczyzn (tzw. viri probati). „Nam w Afryce chce się śmiać, kiedy to słyszymy. Bo my już dawno temu, kiedy brakowało kapłanów, przekazaliśmy odpowiedzialność naszym świeckim współpracownikom. W tym celu kształcimy świeckich i Kościół w Afryce w głównej mierze opiera się na świeckich” – przypomina hierarcha.
Wschód w ogniu
Demokratyczna Republika Konga jest pogrążona w wewnętrznych walkach od czasu upadku Mobutu w 1997 roku. O wpływy w tym największym kraju Czarnej Afryki rywalizują Rwanda i Uganda z jednej strony oraz Angola, Namibia i Zimbabwe z drugiej. Nakładają się na to skomplikowane stosunki między plemionami Tutsi i Hutu, zamieszkującymi Kiwu Północne, czyli północno-wschodnie obszary nadgraniczne z Rwandą i Ugandą. W większości są to uchodźcy z Rwandy po okrutnym ludobójstwie w 1994 roku. Dla uspokojenia tej skomplikowanej sytuacji ONZ powołała w 1999 roku Misję Narodów Zjednoczonych w Demokratycznej Republice Konga (MONUC).
Prowincje wschodniej części Konga są od lat terroryzowane przez zbuntowane oddziały milicji. Dużą rolę ogrywają też konflikty etniczne, rozruchy wśród ludności i walka o dostęp do cennych zasobów mineralnych. W ostatnich latach rośnie także liczba islamskich ekstremistów.
REKLAMA
Włoski misjonarz pracujący od lat w tym afrykańskim kraju, o. Giulio Albanese podkreśla, że „północny-wschód DRK jest obszarem udręczonym, stanowi prawdziwą kalwarię. W ostatnich latach, w samym tylko rejonie Butembo-Beni życie straciło 4 tys. cywilów. W Kiwu Północnym działa 160 formacji zbrojnych, liczących w sumie co najmniej 20 tys. ludzi. To rzecz niewiarygodna, ale tworzą oni prawdziwe armie, walczące przeciwko sobie i siejące wokoło śmierć i zniszczenie. W regionie znajduje się wiele bogactw naturalnych: koltan, miedź, diamenty, nie wspominając o kobalcie. Ale są także złoża złota i ropy naftowej. Za tą dramatyczną sytuacją kryją się silne interesy, związane z zarządzaniem tymi ogromnymi zasobami mineralnymi, w które kraj ten jest bogaty. Właśnie to bogactwo stanowi czynnik silnie destabilizujący, ponieważ rozbudza apetyty zagranicy” – oświadczył włoski kombonianin.
Obecne problemy są spowodowane nasileniem walk między kongijskim wojskiem a rebeliantami z Ruchu 23 Marca (M23), które w 2021 roku wznowiło działania zbrojne po tym, jak osiem lat wcześniej złożyło broń. Rebelianci rozpoczęli pod koniec maja 2022 roku ofensywę w kilku miejscowościach m.in. Kibumbii, Nyiragongo, Tchanzu, Runyoni, Kanombe i Rutshuru, w prowincji Kiwu Północne.
Tysiące uchodźców chroni się w szkołach, ośrodkach zdrowia i placówkach misyjnych, wierząc, że są to bezpieczniejsze miejsca. Pracująca w Kiwu Północnym siostra Anna Nowakowska ze Zgromadzenia Sióstr od Aniołów podkreśla, że ten kolejny konflikt pociągnie za sobą straszną biedę w tym, tak bardzo doświadczonym od lat, zakątku DRK.
Norweska Rada ds. Uchodźców (NRU) określa konflikt we wschodniej części DRK jako najbardziej zapomniany na świecie. Z jej raportu wynika, że 5,5 mln osób zostało przesiedlonych wewnątrz kraju, a milion stara się o status uchodźcy w innych państwach. 27 mln osób cierpi głód. „Ta sytuacja to podręcznikowe zaniedbanie. Ludzie w Afryce i poza nią, którzy mają możliwość wprowadzania zmian, przymykają oczy na fale brutalnych i celowych ataków na ludność cywilną, które niszczą społeczności” – zaznacza Jan Egeland z NRU.
REKLAMA
Kard. Ambongo zauważa, że rebelianci, którzy działają na wschodzie DRK są wspierani przez Rwandę i Ugandę. Obawiamy się podziału naszego kraju – mówi kard. Ambongo. Podkreśla, że sytuacja jest bardzo poważna. „Rebelianci sieją śmierć. Są to prawdziwe masakry, jak w Kishishe, gdzie z zimną krwią zabito 300 osób. To niedopuszczalne! Jak długo mają jeszcze trwać te zbrodnie?” – pyta arcybiskup Kinszasy.
Podkreśla on, że wspólnota międzynarodowa jest współodpowiedzialna za to, co dzieje się na wschodzie kraju, bo wszyscy dobrze wiedzą, co się dzieje, a jedynie udają, że tego nie widzą. Oenzetowskie siły pokojowe otwarcie przyznają, że są bezradne wobec ugrupowania M23, bo, jak twierdzą, rebelianci są lepiej uzbrojeni niż oni. I wspólnota międzynarodowa przyjmuje to do wiadomości, ale nic z tym nie robi, chowa głowę w piasek – mówi kard. Ambongo.
„Jako biskupi zawsze obawialiśmy się bałkanizacji naszej ojczyzny. Teraz, wraz z odrodzeniem się konfliktu na wschodzie, jesteśmy przekonani, że istnieją obce siły, które dążą do podziału naszego kraju na kilka małych państw. I dlatego biskupi zgromadzili się na nadzwyczajnym posiedzeniu episkopatu i skierowali przesłanie do narodu, w którym uświadamiamy ludziom zagrożenie, przed jakim stoi dziś Kongo, a zarazem wzywamy wszystkich do przeciwstawienia się projektowi bałkanizacji naszej ojczyzny. Odnosimy bowiem wrażenie, że rządzący nie zdają sobie sprawy z tego zagrożenia” – zauważa hierarcha.
REKLAMA
Dodaje, że jako arcybiskup Kinszasy widzi, że „w stolicy politycy nie przejmują się za bardzo tym, co dzieje się na wschodzie”. „Zajmują się sprawami drugorzędnymi: podziałem władzy, zysków, a ojczyzna stoi w ogniu. Odnoszę wręcz wrażenie, że niektórzy grają po stronie wroga, a cenę płacą zwyczajni ludzie, jak ostatnio w Kishishe. Politycy zbyt łatwo dają się przekupić. Kongijczycy nie potrafią oprzeć się tej pokusie. Dotyczy to zwłaszcza rządzących, tych którzy mają strzec bezpieczeństwa kraju. Ale Kongo jest dziś chore, bo chorzy są sami Kongijczycy. Wszyscy chcą być u władzy, każdy chce być politykiem. Nic innego się nie liczy: gospodarka, życie społeczne; liczy się tylko polityka. Aby dostać się do polityki, ludzie są gotowi na wszelkie kompromisy, korupcję, byle tylko być u władzy. Korupcja przeniknęła nawet do wymiaru sprawiedliwości. A w kraju, gdzie nie można liczyć na sądownictwo, życie społeczne staje się niemożliwe” – wskazuje kard. Ambongo.
Dlaczego papież przyjeżdża?
Odpowiadając na pytanie, dlaczego Franciszek przyjeżdża do DRK, nuncjusz apostolski w tym kraju abp Ettore Ballestrero wskazuje, że państwo to stanowi syntezę problemów, które leżą na sercu papieżowi: ewangelizacji, dialogu międzyreligijnego, pokoju, ochrony środowiska, migracji, walki z korupcją, ubóstwa. Doszło tu do „wojen i konfliktów, które trwają”, Franciszek przybywa więc, by „pocieszyć mieszkańców” i pomóc „zabliźnić rany, które wciąż krwawią”.
Przede wszystkim jednak papież przyjeżdża, żeby zachęcić wiernych do przyznania Bogu więcej miejsca w swoim życiu, do konsekwentnego i radosnego życia wiarą. Chce też usłyszeć „krzyk swoich braci”, zachęcając Kongijczyków do zamknięcia karty przemocy i do wzajemnego pojednania, dzięki któremu będą mogli wspólnie budować przyszłość. Zdaniem papieskiego dyplomaty, wizyta będzie także okazją do wystosowania apelu o to, by świat nie zapomniał o Kongu. Kraj ten bowiem pilnie potrzebuje pomocy międzynarodowej, zwłaszcza dla uchodźców na wschodzie kraju.
REKLAMA
Papieska wizyta będzie przebiegała pod hasłem: „Wszyscy pojednani w Jezusie Chrystusie”. Słowa te nawiązują do Drugiego Listu św. Pawła Apostoła do Koryntian: „Wszystko zaś to pochodzi od Boga, który pojednał nas z sobą przez Chrystusa i zlecił nam posługę jednania” (5,18).
Z kolei pełne symboliki logo wizyty przedstawia zarys granic DRK w kolorach flagi tego kraju: błękitnym, żółtym i czerwonym, przy czym granica zachodnia jest jakby niedomknięta, co ma symbolizować otwarcie się na to wielkie wydarzenie. Poszczególne kolory flagi również mają swe znaczenie: żółty symbolizuje bogactwo kraju: jego faunę i florę, zasoby na ziemi i pod nią; czerwień przedstawia krew przelaną przez męczenników, a błękit wyraża gorące pragnienie każdego mieszkańca – pokój. Na tym tle z lewej strony widnieje błękitny krzyż.
Kolejnym elementem loga są stylizowane trzy kolorowe postacie, mające wyrażać papieską intencję braterstwa wszystkich ludzi: mężczyzn i kobiet, dorosłych i dzieci, zjednoczonych w jednym człowieczeństwie. A umieszczenie ich pod krzyżem ma podkreślać fakt, że takie braterstwo jest możliwe tylko jako dar Boży. Obok widnieje gałązka palmowa – symbol męczeństwa zakorzenionego w dziejach tego kraju, jednocześnie znak zwycięstwa, odrodzenia i nieśmiertelności, a więc części tego przesłania, które niesie z sobą papieska wizyta.
Z prawej strony granicy kraju nad wijącą się na niebiesko rzeką, symbolizującą zasoby wodne Konga (rzeki i jeziora), stoi zielone drzewo, oznaczające bogatą roślinność tego kraju. W głębi umieszczono na rysunku góry, będące stałym składnikiem miejscowego krajobrazu. Całość dopełnia głowa okapi, spokrewnionego z żyrafą, dla którego DRK jest jedynym naturalnym siedliskiem. A na pierwszym planie, na tle mapy z jej elementami, widnieje postać uśmiechniętego i błogosławiącego papieża Franciszka.
W pierwszym dniu swej podróży apostolskiej, 31 stycznia, papież złoży kurtuazyjną wizytę prezydentowi Féliksowi Tshisekediemu w Pałacu Narodu, po czym wygłosi przemówienie do przedstawicieli władz, społeczeństwa obywatelskiego i korpusu dyplomatycznego. 1 lutego Franciszek odprawi Mszę św. na lotnisku Ndolo, a po południu nuncjaturze spotka się z ofiarami konfliktu na wschodzie kraju, a następnie z przedstawicielami dzieł charytatywnych. 2 lutego papież spotka się z młodzieżą i katechetami na Stadionie Męczenników, odbędzie spotkanie modlitewne z kapłanami, diakonami, osobami konsekrowanymi u seminarzystami w katedrze Matki Bożej Kongijskiej, a wieczorem tradycyjnie przyjmie na prywatnym spotkaniu lokalnych jezuitów. Ostatniego dnia pobytu Franciszek odwiedzi siedzibę Krajowej Konferencji Biskupiej Konga (CENCO), gdzie wygłosi przemówienie do miejscowego episkopatu, po czym odleci do Dżuby w Sudanie Południowym.","oprac. Paweł Bieliński (KAI)
/Kinszasa",,papież Franciszek,https://www.niedziela.pl/artykul/88410/%E2%80%9EWszyscy-pojednani-w-Jezusie-Chrystusie
"Prezydent Andrzej Duda: wierzę, że modlitwa o pokój może ten pokój przynieść","Wierzę głęboko, że modlitwa o pokój rzeczywiście przynosi taki pokój, który będzie trwały i będzie gwarantował możliwość spokojnego życia przez następne dziesięciolecia nam oraz przyszłym pokoleniom - powiedział prezydent Andrzej Duda w środę w Pałacu Prezydenckim na noworocznym spotkaniu z przedstawicielami kościołów i związków wyznaniowych oraz mniejszości narodowych i etnicznych obecnych w Polsce. Prezydent podziękował też wszystkim wspólnotom wyznaniowym za pomoc uchodźcom ukraińskim i Ukrainie, do którego to wsparcia - jak podkreślił - ""nie trzeba było przekonywać"".","Prezydentowi towarzyszyła w spotkaniu jego małżonka Agata Kornhauser–Duda oraz pracownicy Kancelarii Prezydenta RP.
Kościół katolicki na uroczystości reprezentowali przewodniczący Konferencji Episkopatu Polski abp Stanisław Gądecki, Prymas Polski abp Wojciech Polak, metropolita warszawski kard. Kazimierz Nycz i biskup warszawsko-praski Romuald Kamiński. Z Kościoła greckokatolickiego w Polsce przybył m.in. abp Eugeniusz Popowicz.
Obecni byli ponadto przedstawiciele Kościołów zrzeszonych w Polskiej Radzie Ekumenicznej na czele z jej prezesem, superintendentem naczelnym Kościoła Ewangelicko-Metodystycznego w RP bp. Andrzejem Malickim.
W imieniu Polskiego Autokefalicznego Kościoła Prawosławnego na spotkanie w Pałacu Prezydenckim przybył arcybiskup wrocławski i szczeciński Jerzy, prawosławny ordynariusz Wojska Polskiego.
Do Pałacu Prezydenckiego przybyli także Naczelny Rabin Polski Michael Schudrich, mufti Muzułmańskiego Związku Religijnego w RP Tomasz Miśkiewicz oraz Grzegorz Kuprianowicz, współprzewodniczący Komisji Wspólnej Rządu i Mniejszości Narodowych i Etnicznych.
W swoim wystąpieniu prezydent Andrzej Duda w kontekście trwającej już niemal od roku wojny w Ukrainie, wywołanej agresją Rosji, podkreślił wagę modlitwy ""Daj Panie pokój w naszych czasach, w naszych dniach dniom naszym"", której słowa - zaznaczył - ""bardzo mocno, jak nigdy w okresie ostatnich dziesięcioleci od II wojny światowej, tyczą się naszej, w tej części Europy, rzeczywistości"".
""Tym bardziej ważne jest dla mnie to dzisiejsze spotkanie, dlatego że chcę podziękować wszystkim Państwu: eminencji, ekscelencjom, wszystkim przewodniczącym, za to, że w obliczu tego straszliwego nieszczęścia, jakie dzieje się dzisiaj za naszą wschodnią granicą na skutek rosyjskiej napaści na Ukrainę, my zachowujemy po pierwsze jedność - jako państwo, jako społeczeństwo, jako wspólnota ludzi zamieszkujących terytorium Rzeczypospolitej Polskiej - a jednocześnie też umiemy okazać serce sąsiadom, nie oglądając się na żadne okoliczności, nie oglądając się na historię, nie oglądając się na żadne osobiste emocje, które mogłyby w jakikolwiek sposób negatywnie wpłynąć, kierując się tymi pozytywnymi emocjami, odruchem serca, odruchem wiary, odruchem miłości drugiego człowieka"" - mówił Andrzej Duda.
REKLAMA
""To spotkanie jest sposobnością, aby za to podziękować, że wszyscy jak tutaj jesteście - w szczególności mając na względzie odpowiedzialną misję, jaką realizujecie jako ci, którzy stoją na czele wspólnot ludzi wierzących - umacnialiście, bo przecież nie trzeba było wzywać, co także jest piękne i pokazuje owoc waszej niezwykłej posługi wobec Pana Boga, ale przede wszystkim wobec współwyznawców (...); że nie trzeba było nawoływać ludzi do niesienia pomocy, do tego, aby ten odruch serca wykonali (...) z drugiej strony, że ich umacnialiście, że czynią słusznie i powinni czynić więcej"" - dodał prezydent.
Takie działanie, podkreślił Andrzej Duda, wystawia Polsce i jej obywatelom znakomitą opinię, o czym sam zdążył się przekonać podczas wielu międzynarodowych spotkań i rozmów. - To także umacnia ogromnie naszą wspólnotę obywateli Rzeczypospolitej - w znaczeniu nie tylko tych, którzy pełnią ważne urzędy, ale każdego z nas - dodał prezydent.
- Wierzę głęboko - sam także staram się działać w miarę swoich możliwości - że ta modlitwa o pokój ten pokój rzeczywiście przyniosła. Pokój taki, który będzie pokojem trwałym, stabilnym: który będzie nam gwarantował możliwość spokojnego życia przez następne, mam nadzieję, dziesięciolecia, a wierzę głęboko, że także przyszłym pokoleniom - powiedział Andrzej Duda.
Prezydent przypomniał, że za trzy dni przypadnie 450. rocznica konfederacji warszawskiej, czyli uchwały podjętej 28 stycznia 1573 na sejmie konwokacyjnym w Warszawie. Zawierała ona postanowienie zapewnienia swobody wyznania szlachcie w Rzeczypospolitej, gwarantowała pokój między różnymi wyznaniami, zapewniała innowiercom równouprawnienie z katolikami i opiekę państwa.
REKLAMA
""To dla nas z jednej strony wielki powód do dumy, że to było właśnie u nas, ale z drugiej strony także wielkie memento i wspaniały przykład tego, kiedy jesteśmy rzeczywiście silni i bezpieczni - wtedy, kiedy jesteśmy razem"" - powiedział Andrzej Duda.
Abp Stanisław Gądecki przypomniał słowa bożonarodzeniowego orędzia „Urbi et orbi” papieża Franciszka, m.in. o tych samych istniejących dziś namiętnościach, które towarzyszyły królowi Herodowi, nie pozwalając mu przyjąć narodzin Jezusa Chrystusa - przywiązaniu do władzy i pieniędzy, pysze, obłudzie i kłamstwie. Te ciężary wykluczają nas z łaski Bożego Narodzenia i zamykają dostęp do drogi pokoju, dlatego, chociaż jest nam dany Książę Pokoju, to wichry wojen nadal wieją lodowatym chłodem nad ludzkością. - Trzeba, aby nasze spojrzenie napełniło się twarzami ukraińskich braci i sióstr, którzy przeżywali ostatnie święta w ciemnościach, w zimnie lub z dala od swoich domów, z powodu zniszczeń spowodowanych dziesięcioma miesiącami wojny - cytował papieskie orędzie abp Gądecki, przywołując także apel Franciszka o konkretne gesty solidarności, ""aby pomóc cierpiącym i oświecić umysły tych, którzy mają władzę, aby uciszyć broń i położyć natychmiastowy kres tej bezsensownej wojnie"".
Arcybiskup wspomniał także o swoim liście z początku marca ub. roku do Cyryla, prawosławnego patriarchy moskiewskiego i całej Rusi, w którym prosił go, aby zaapelował o wycofanie wojsk rosyjskich z suwerennego państwa, którym jest Ukraina oraz aby zwrócił się do rosyjskich żołnierzy, ""aby nie uczestniczyli w tej niesprawiedliwej wojnie, aby odmawiali wykonywania rozkazów, których skutkiem – jak już to widzimy ‒ są liczne zbrodnie wojenne"".
REKLAMA
- Tenor odpowiedzi patriarchy Cyryla był podobny do tego, co usłyszeliśmy później z jego ust w wywiadzie dla telewizji Rossija 1: Rosjanie i Ukraińcy - mówił on - to jeden naród. ""Kościół musi zrobić wszystko, aby nie stali się wrogami. To jest jeden naród, który wyszedł z kijowskiej chrzcielnicy, ale to bardzo duży naród - do Morza Białego do Czarnego. I ten ogrom zawsze budził strach, zazdrość (...), a zatem od czasów starożytnych zewnętrzne siły działały, aby podzielić ludzi, rozdzielić, a nawet popchnąć jedną część przeciwko drugiej"" - powiedział patriarcha. Istotna problemu polega więc na tym, że również Cerkiew rosyjska nie ma zamiaru uznać autonomii Ukrainy - skonstatował przewodniczący Episkopatu Polski.
""Najbardziej natomiast cieszę się z tego, że nie daliśmy się podzielić w sprawie gościnności, jaką nasi rodacy okazali Ukraińcom, głównie matkom i dzieciom. Z naszej strony dziękuję Panu Bogu za wizytę solidarności z Ukrainą, jaką mogliśmy z Księdzem Prymasem i abp. [Stanisławem] Budzikiem złożyć we Lwowie, Kijowie i Buczy w dniach 17-20 maja"" - przypomniał też abp Stanisław Gądecki.
Bp Andrzej Malicki podkreślił, że rok 2022 był trudny. - Gdy myśleliśmy, że nie może wydarzyć się już nic gorszego od pandemii Covid-19, która była z nami tak długo, 24 lutego 2022 r. Rosja zaatakowała Ukrainę - przyznał. Wojna ta sprawiła, że nastąpił napływ niezliczonych rzesz uchodźców i poinformował, że Kościoły zrzeszone w Polskiej Radzie Ekumenicznej od początku udzielały im wsparcia w myśl zasady ""Gość w dom, Bóg w dom"". - Potrafiliśmy otworzyć nasze serca i jesteśmy nadal otwarci na przyjmowanie tych, których wojna zmusiła do opuszczenia swych ojczystych stron. Mimo naturalnego zróżnicowania, potrafiliśmy skoncentrować się na tym, co łączy i nieść pomoc drugiemu człowiekowi. Będąc trwałą częścią polskiego społeczeństwa, w otwarciu na bliźnich ze Wschodu, chcemy promować dalej taką otwartość, poszanowanie dla tradycji i kultury tych, którzy u nas znaleźli schronienie - zadeklarował prezes Polskiej Rady Ekumenicznej.
REKLAMA
Rabin Michael Schudrich podkreślił, że wielką wartością takiego spotkania jest to, że przedstawiciele różnych wyznań i religii są blisko siebie i mogą ze sobą rozmawiać. Nawiązał także do zbliżającej się 450. rocznicy konfederacji warszawskiej. - 450 lat to dla nas powód do wielkiej dumy, ale też wielkie wyzwanie, wielki obowiązek - stwierdził. - To obowiązek kontynuacji tego, co zostało dawno temu ustalone. To jest nasza polska tradycja - powiedział Michael Schudrich.
Naczelny Rabin Polski wspomniał także o drugiej ważnej w tych dniach rocznicy, 160. rocznicy wybuchu powstania styczniowego. Zaznaczył, że wtedy ""też walczyliśmy razem"" i przypomniał o postaci Dow Bera Meiselsa, naczelnego rabina Warszawy w latach 1856-1870, który przez całe życie wspierał walkę Polaków o wyzwolenie spod władzy Rosji i zabiegał o przyznanie Żydom pełni praw obywatelskich. Powiedział też, że każdego roku warto prosić Boga o siłę i mądrość działania - bez względu o jaki konkretnie rok chodzi. - Nasz obowiązek to szukanie sposobu do robienia czegoś dobrze w trudnych czasach, nieważne o jaki fakt chodzi. Jestem dumny z tego, co w minionym roku Polska pokazała - dodał.
Mufti Tomasz Miśkiewicz życzył w krótkim wystąpieniu ""pokoju i spokoju, żebyśmy mogli żyć razem wszyscy, bez względu na pochodzenie i wyznanie: żyć miłością jeden wobec drugiego"". - Bądźmy wierni sobie, swoim ideałom, swojej religii, żyjmy w zgodzie, zdrowiu, szczęściu i pomyślności. Wszelkiego błogosławieństwa wszystkim ludziom w naszym kraju i na świecie - powiedział mufti.
Grzegorz Kuprianowicz podziękował wszystkim Polakom za pomoc okazaną w ubiegłym roku uchodźcom z Ukrainy. Życzył, aby w tym roku nastał przede wszystkim pokój. - Ten pokój musi być w każdym z nas. Niech ten nowy rok przyniesie spokój, niech poprowadzi Ukrainę z jej przyjaciółmi do zwycięstwa w tej nierównej walce z najeźdźcą. Niech pozwoli na wypracowanie nowego, lepszego modelu bezpieczeństwa w Europie i na świecie, gwarantującego także prawa mniejszości - powiedział.","lk
/Warszawa (KAI)",,modlitwa,https://www.niedziela.pl/artykul/88349/Prezydent-Andrzej-Duda-wierze-ze-modlitwa
"Zaufanie, motywacja, wsparcie","Dla mnie Domowy Kościół, to ludzie, z którymi mogę porozmawiać na każdy temat, mają te same poglądy, kierują się w życiu tymi samymi wartościami – mówi Paweł Buchowiec.","Sobota. Wieczór. Trwa jeszcze okres bożonarodzeniowy. Jeden z niepołomickich kręgów Domowego Kościoła (DK) przygotowuje się do corocznego kolędowania. Początek zaplanowano na godz. 17 w domu Sylwii i Wojtka Sendorków.
W tym samym kierunku
Już od progu można wyczuć atmosferę spotkania – radosny gwar, śmiech, głośne okrzyki dzieci bawiących się w przedpokoju. Kolędowanie rozpoczyna się krótką modlitwą. Później standardowo – kawa, herbata, ciasto… Przysłuchując się prowadzonym rozmowom, dostrzegam, że rodziny są ze sobą bardzo zżyte. Ich relacje nie przypominają luźnych znajomości, raczej grupę bliskich sobie przyjaciół.
– Dla mnie DK to ludzie, z którymi mogę porozmawiać na każdy temat – myślą podobnie jak ja, mają te same poglądy, kierują się w życiu tymi samymi wartościami – mówi Paweł Buchowiec, który wraz z żoną Iwoną, w DK jest od 10 lat. I opowiada: – Mam do nich pełne zaufanie. Wiem, że mogę przyjść z każdym swoim problemem. Często wydaje się, że sytuacje, które na nas spadają, są nie do przezwyciężenia. Później dzielimy się nimi w kręgu i odkrywamy, że inni borykają się dokładnie z takimi samymi problemami, i że ktoś już przez to przeszedł, i wie jak, nam doradzić.
– Przyjaciele z kręgu motywują nas do rozwoju duchowego, do pogłębiania relacji z Bogiem, angażowania się w wydarzenia Kościoła – podkreśla Basia Wolińska, która, wraz z mężem Łukaszem, również jest w DK od 10 lat. I dodaje: – Wielu ludzi nie ma takiego środowiska, w którym wszyscy patrzą w tym samym kierunku i „ciągną” innych do przodu. Widzę, że DK wiele nam daje jako małżeństwu, przez to, że możemy czerpać przykład od innych.
Po prostu przyjaźń
Spotkania DK odbywają się raz w miesiącu, jednakże dla kręgu z Niepołomic to stanowczo za mało.
– Zdarza się, że prosimy siebie nawzajem o to, aby zostać ojcem czy matką chrzestną dla któregoś z dzieci w kręgu – mamy wtedy pewność, że pociecha będzie przez tę osobę wspierana i omadlana – tłumaczy Dorota Janeczko, która wraz z mężem Radosławem należy do DK 10 lat. I zaznacza: – Spotykamy się też prywatnie. Bardzo lubię nasze „babskie” wyjścia. Najczęściej idziemy na kawę do którejś z niepołomickich kawiarni. Jest to dla nas chwila wytchnienia, odskoczni od codziennych obowiązków, czas w którym po prostu możemy się wygadać, pośmiać, odpocząć.
REKLAMA
– Spotykamy się też tylko w męskim gronie. Mężczyźni mają nieco inne spojrzenie na świat niż kobiety, więc czas spędzony w takim towarzystwie jest nam bardzo potrzebny – śmieje się Wojtek Sendorek. I kontynuuje: – Na spotkaniach poruszamy m.in. tematy wychowania naszych dzieci, dzielimy się związanymi z pracą trudnościami, doradzamy, co najlepiej w danej sytuacji zrobić.
Jak w rodzinie
Rodziny z kręgu są dla siebie ogromnym wsparciem, zawsze mogą liczyć na bezinteresowną pomoc.
– W zeszłym roku, przed świętami Bożego Narodzenia, zachorowaliśmy na COVID-19. Kwarantanna kończyła się dokładnie 24 grudnia. Pamiętam, że napisałam na oazowej grupie na Facebooku, że nie mamy możliwości zrobienia zakupów. Odzew był natychmiastowy – w ciągu 15 min. pod naszymi drzwiami pojawił się „wór” produktów – śmieje się Iwona Buchowiec. I dodaje: – Pary z kręgu, nie tylko zapełniły naszą lodówkę, ale również postanowiły pomóc w przygotowaniach. I tak pod naszymi drzwiami znalazło się ciasto Sylwii, innym razem sałatka Doroty, własnej roboty bułki Łukasza, tiramisu Basi…
– Jednakże pomoc nie sprowadza się jedynie do czasu kwarantanny – wtrąca Paweł. I zaznacza: – Dobrym przykładem są przeprowadzki. Zawsze jest to akcja zbiorowa, wszyscy faceci z kręgu wspólnie wynoszą, przewożą, czy skręcają meble. Gdy nasz Franek trafił do szpitala, a ja byłem na delegacji z pracy, Dorota cały dzień spędziła z Iwką na izbie przyjęć, a Sylwia w tym czasie zajmowała się Łucją, Madzią i Natalką.
REKLAMA
Przedstawione rodziny należą do parafii Dziesięciu Tysięcy Męczenników w Niepołomicach. Parą prowadzącą jest Grażyna i Marcin Migas, a opiekunem kręgu – proboszcz parafii ks. Stanisław Mika.
Ku lepszym relacjom
Domowy Kościół to nie tylko relacje, ale również zobowiązania, które małżeństwa podejmują, aby umacniać swoje rodziny. Te najważniejsze sprowadzają się do codziennej modlitwy osobistej, małżeńskiej i rodzinnej, oraz czytania Pisma Świętego.
– Nie wiem, czy gdybyśmy nie byli w oazie, modlitwa rodzinna byłaby tak częsta. Dzieląc się na spotkaniach tym, co nam wyszło, a co nie, motywujemy się wzajemnie i zachęcamy do podejmowania kolejnych prób. Czasem jest lepszy miesiąc, czasem gorszy, ale patrząc z perspektywy minionych lat, widzę, że to nas przybliża do Boga. Domowy Kościół buduje małżeństwo, buduje rodzinę, buduje osobistą relację z Bogiem – zaznacza Dorota.
Nie trzeba wiele
Mimo trudu, jaki małżeństwa podejmują każdego dnia, jednogłośnie stwierdzają, że DK umacnia ich rodziny. Młode małżeństwa, wspominając swoje początki we wspólnocie, tłumaczą, że nie trzeba mieć ogromnej wiedzy religijnej, czy doświadczenia w Kościele, aby wstąpić do oazy.
– Do wstąpienia do wspólnoty namówiła mnie moja żona – śmieje się Wojtek. I kontynuuje: – W wieku 20 lat, można powiedzieć, że byłem osobą niewierzącą. Mimo że chodziłem do kościoła, nie było w tym żadnej relacji, zaangażowania, chodziłem bo „trzeba”. Później wstąpiliśmy do oazy i pojechaliśmy na rekolekcje. Podczas nocnego adorowania Najświętszego Sakramentu, „przyszły mi do głowy” słowa: „miej siłę walczyć o wiarę”. Ta fraza tak mocno wybrzmiała w moim sercu, że do teraz (a zdarzyło się to 10 lat temu) jest dla mnie drogowskazem, szczególnie, gdy pojawia się zwątpienie. Wiem, że gdyby nie DK i moja rodzina, nie miałbym na tyle siły, aby o tę wiarę codziennie walczyć.
Po zakończeniu naszej rozmowy, uczestnicy wyciągają śpiewniki kolędowe. Sylwia proponuje kolędę Wśród nocnej ciszy i rozpoczyna zwrotkę. Wszyscy wspólnie śpiewają, dzieci również. W powietrzu unosi się zapach kawy i radosny śpiew kolęd. Przysłuchując się, wiem już, że ich relacje nie przypominają luźnych znajomości, a raczej grupę bardzo bliskich sobie przyjaciół.",Agnieszka Helis,https://www.niedziela.pl/numer/2023/5,rozmowa,https://www.niedziela.pl/artykul/163685/nd/Zaufanie-motywacja-wsparcie
Tydzień w Kościele,"26 kwietnia 1986 roku w elektrowni atomowej w Czarnobylu na Ukrainie doszło do awarii, która stała się największą katastrofą w historii energetyki jądrowej.","Oklepana sensacja
SPISEK Włoskie, a za nimi m.in. brytyjskie media zaraz po pogrzebie Benedykta XVI zaczęły się rozpisywać o rzekomym spisku „konserwatywnych kardynałów” przeciwko papieżowi Franciszkowi. Miałby on na celu skłonić Ojca Świętego do rezygnacji. Jednym z dowodów na to miałaby być książka, która tydzień po pogrzebie papieża seniora ukazała się na włoskim rynku. Publikacja Nic, tylko prawda zawiera wspomnienia abp. Georga Gänsweina z czasu, kiedy służył on najpierw kard. Ratzingerowi, później papieżowi Benedyktowi XVI, a na końcu papieżowi seniorowi. Oczywiście, gazety z sensacji żyją. Ta jednak to odgrzewany kotlet, a na dodatek na pierwszy rzut oka widać, że to intryga grubymi nićmi szyta. Inną kwestią jest, że arcybiskup sekretarz chyba zbyt szybko wydał swoją książkę wspomnieniową.
Wyjątkowy konkurs
RODZINA ROKU Do 16 stycznia internauci mogli głosować na swoich faworytów w pierwszej edycji ogólnopolskiego konkursu „Rodzina Roku”. Projekt polega na usytuowaniu dobra rodzin w centrum wszelakich działań. Kampania ma ponadto wspierać małżeństwa jako najlepsze środowisko opiekuńczo-wychowawcze dla dzieci. Zgłoszenia na konkurs stanowiły amatorskie filmy, które pokazują dzień z życia danej rodziny. W kapitule honorowej zasiedli: Minister Rodziny i Polityki Społecznej, Minister Edukacji i Nauki oraz Ministerstwo Sportu i Turystyki, czyli sprawa jest poważna. Oczywiście, nie w tym sensie, że poznamy rodzinnego superczempiona, bo nie o to w tym przedsięwzięciu chodzi i na pewno organizatorzy nie mają takich ambicji. Chodzi o to, by postawić rodzinę na świeczniku, bo na to ze wszech miar zasługuje.
Parafie inspirują
Nowy serwis Synod obudził w wielu świeckich i duchownych pragnienie odnowienia parafii: tego, jak jest zarządzana, jak podejmowane są decyzje, jak świeccy angażują się w jej życie, jak jest postrzegana przez większość parafian. Dlatego w nowo powstałym serwisie synod.org.pl będą zbierane informacje o parafiach, które mogą się stać inspiracją dla innych. Chodzi nie o parafie „idealne”, w których wszystko funkcjonuje perfekcyjnie, ale o wspólnoty prowadzone przez osoby, które konsekwentnie, dzień po dniu, starają się z nich uczynić miejsce, które się lubi i chętnie do nich przychodzi. Przykładem może być parafia Najświętszej Maryi Panny Nieustającej Pomocy w Kozińcach (finalistka organizowanego przez KAI konkursu Aktywna Parafia 2022). Ta podlaska niewielka wiejska wspólnota (800 wiernych) podejmuje wiele twórczych dzieł, w których aktywizuje zarówno dzieci i młodzież, jak i osoby starsze.
REKLAMA
Mapa serwisu synod.org.pl wciąż jest otwarta na nowe wspólnoty parafialne. Wszystkich księży proboszczów chętnych do podzielenia się swoim doświadczeniem organizatorzy zapraszają do kontaktu.
Noworoczne spotkanie
LISTA PROBLEMÓW „Wspaniale byłoby, gdybyśmy kiedyś mogli zebrać się tylko po to, by podziękować wszechmogącemu Panu za dobrodziejstwa, których stale nam udziela, bez przymusu wyliczania dramatycznych sytuacji, które trapią ludzkość” – tak zakończył swoje tegoroczne przemówienie do dyplomatów akredytowanych przy Watykanie Franciszek. Z ambasadorami spotkał się 9 stycznia (więcej na ten temat na str. 19). Przemowa papieża była długa, bo długa jest lista problemów, które dziś trapią świat. Mają one jedną praprzyczynę, a jest nią „III wojna światowa zglobalizowanego świata, gdzie konflikty bezpośrednio dotyczą tylko niektórych obszarów planety, ale w istocie angażują wszystkich”. Jak sobie z nimi poradzić? Kościół zna receptę. I nie jest ona nowa. To, co należy osiągnąć, wskazał Jan XXIII w swojej encyklice Pacem in terris już przed 60 laty. Są to cztery „kamienie węgielne, które regulują zarówno relacje między poszczególnymi istotami ludzkimi, jak i między wspólnotami politycznymi”, a mianowicie: prawda, sprawiedliwość, solidarność i wolność.
REKLAMA
Nowe wyniki
ISKK We wszystkich kościołach i kaplicach w Polsce 26 września liczono, ilu wiernych jest na Mszy św. i ilu przystępuje do Komunii św. 28,3 i 12,9 – to odpowiednio procent dominicantes i communicantes – dwóch podstawowych wskaźników w badaniach ISKK za rok 2021. Oceniając te dane, należy pamiętać, że był to jeszcze – oficjalnie zresztą nadal jest – czas pandemii COVID-19. W kościołach obowiązywały ograniczenia: wierni mogli zajmować połowę wszystkich miejsc w świątyniach (limit nie dotyczył osób w pełni zaszczepionych) oraz był obowiązek zakrywania ust i nosa. Stąd statystycy mówią o sytuacji „zniekształcającej wyniki”, a wynik badania stwierdza przede wszystkim znaczący wpływ pandemii na praktyki religijne. Jak było przed pandemią? W 2018 r. wskaźniki te wynosiły odpowiednio 36,9% i 16,7%. Podano również statystyki dotyczące katechizowanych dzieci i młodzieży. W całej Polsce we wszystkich typach placówek edukacyjnych w katechezie uczestniczyło wówczas 82,4% uczniów. W 2019 r. odsetek był nieco większy – 87,6%. Oznacza to, że ciągle ponad 4 mln dzieci i młodzieży w wieku szkolnym uczęszcza na katechezę. Jak bardzo pandemia przyspieszyła procesy laicyzacyjne, dowiemy się dzięki danym za ubiegły rok, choć trzeba będzie również wziąć pod uwagę fakt, że niektórzy z nas na wychodzenie z pandemicznej traumy potrzebują więcej czasu.
Raport z tezą
IDEOLOGIA Niezależny ekspert ONZ ds. ochrony przed przemocą i dyskryminacją ze względu na orientację seksualną i tożsamość gender zbiera informacje od państw o tym, jak ochrona wolności religii wpływa na wolność orientacji seksualnej i tożsamości gender. To kolejne działanie mające na celu już nie nachalne propagowanie, ale wręcz narzucanie i zmuszane do wdrażania rozwiązań prawnych w państwach, które jeszcze nie uległy tej nowej „postępowej” ideologii i się przed nią bronią. To klasyczny przejaw ideologicznej kolonizacji, o której często wspomina papież Franciszek. W tym przypadku jest to groźne dla ludzi wierzących, ponieważ – jak ostrzegają eksperci – z dużym prawdopodobieństwem można stwierdzić, iż końcowe wnioski będą wskazywać wolność religijną jako źródło i przyczynę dyskryminacji osób LGBT i zawierać nieskrywaną sugestię, żeby tę wolność ograniczyć albo zakazać jej manifestacji w przestrzeni publicznej.
REKLAMA
Znowu zginął kapłan
NIGERIA Kolejny w ostatnich miesiącach kapłan zginął w Nigerii. 15 stycznia w dekanacie Kafin-Koro, na terenie diecezji Minna w środkowej części kraju, zginął z ręki bandytów ks. Isaac Achi. Został zaatakowany w miejscu swojego zamieszkania. Po zabiciu kapłana napastnicy spalili jego ciało na popiół. Tyle podały agencje w krótkich depeszach. Duchowny zginął najpewniej z rąk islamistów, którzy od lat walczą z siłami rządowymi i terroryzują ludność. Nigeria stała się przez nich najniebezpieczniejszym krajem na globie dla katolickich duchownych, w czym wyprzedza ogarnięty przemocą Meksyk. W ubiegłym roku zginęło ich czterech.
Rubrykę przygotował Tomasz Musiał",Rubrykę przygotował Tomasz Musiał,https://www.niedziela.pl/numer/2023/4,Tydzień w Kościele,https://www.niedziela.pl/artykul/163535/nd/Tydzien-w-Kosciele
W poszukiwaniu wizji,Czy Kościół katolicki może przywrócić poczucie nadziei?,"Na początku 2023 r. wydaje się, że zagubienie i przygnębienie nie słabną, bo wojna na Ukrainie wciąż trwa, dramatycznie rosną koszty życia, nie ustają spory o zmianę klimatu i o migracje. Czy w naszym zaabsorbowaniu niekończącymi się codziennymi problemami straciliśmy zdolność do podtrzymania pełnej nadziei, optymistycznej wizji – poczucia celu i kierunku, które kiedyś dawało nam wielki cywilizacyjny impuls?
To pytanie było zadawane wiele razy. Prezydent George H.W. Bush (1924 – 2018), zapytany kiedyś o to, czy w jego wysiłkach, jako polityka przewijał się jeden, główny temat, nazwał to the vision thing (rzeczą wizji); utworzył w ten sposób chwytliwe hasło.
Pewna ostrożność w tej materii jest zrozumiała. Wizjonerzy byli w historii zaliczani do „świętych”, ale także do czarnych charakterów. Ekspansja handlowa w XVIII wieku i rewolucja przemysłowa w XIX wieku były z pewnością napędzane wizjami. Podobnie – tyle że okrutnymi – wizjami były napędzane krwawe programy Lenina i Stalina, Hitlera i Mao Zedonga. I takie dzisiaj są bez wątpienia neoimperialne, antyzachodnie ambicje Rosji i Chin, a także agresywna taktyka wojujących islamistów lub polityka wyzyskiwaczy w korporacjach.
Osobiste wizje wciąż są widoczne wśród tych, którzy mają motywację i dysponują dużymi zasobami, od Elona Muska i Jeffa Bezosa i ich planów dotyczących eksploracji kosmosu po zwolenników alternatywnych źródeł energii i stylu życia. Osobiste wizje są również realizowane przez grupy bojowników, od aktywistów LGBT i gender po ekologów i „nowych abolicjonistów”.
Brak w dzisiejszym świecie jednoczącej i mobilizującej wizji – jak wykorzystać cenione przez nas liberalne wartości, by stworzyć bezpieczniejszy, sprawiedliwszy, zdrowszy i lepiej prosperujący świat – jest słabością zachodnich społeczeństw. Brak takiej wizji może pomóc w wyjaśnieniu upadku ideologii na rzecz postmodernistycznego nacisku na praktyczne, technokratyczne projekty. Można to również tłumaczyć odchodzeniem od tradycyjnych form sprawowania władzy i spadkiem wyobrażeń o przywództwie.
REKLAMA
Kiedy jednak pojawiały się okazje do nowych, ekscytujących i kreatywnych pomysłów, np. w czasie kryzysu finansowego w latach 2008-09 lub pandemii COVID-19, z wezwaniem do „lepszej odbudowy”, zostały one wyraźnie pominięte. Zamiast tego mówi się nam, że jesteśmy „w kryzysie” i że „kryzys może się tylko pogłębiać”. Ci, którzy żyją w świecie konsumpcjonizmu, materializmu, hedonizmu, sekularyzmu i relatywizmu jako celów samych w sobie, nie muszą już dłużej myśleć – świat nie będzie lepszy, więc mogą się bawić, póki trwa.
Czy Kościół katolicki może przywrócić poczucie nadziei? Gdy weźmie się pod uwagę afery i podziały, szanse na to wydają się ograniczone. Nawet trwający obecnie proces synodalny w przeważającej mierze odzwierciedla wewnętrzne, a nie zewnętrzne problemy. W koalicji z siłami twórczymi na całym świecie Kościół może jednak nadal zachęcać do modlitewnej mobilizacji i pomagać w rozwijaniu wyobraźni i wyzwalaniu energii, których Zachód tak bardzo potrzebuje.
W orędziu na 56. Światowy Dzień Pokoju papież zacytował Pierwszy List św. Pawła do Tesaloniczan (5, 1-2); ostrzegł, że „dzień Pański przyjdzie tak jak złodziej w nocy”. I zaapelował do chrześcijan, aby otworzyli swoje serca „na nadzieję i ufność w Bogu”. „Przyszedł czas na postawienie sobie pytań, uczenie się, wzrastanie i pozwolenie, byśmy zostali przemienieni jako pojedyncze osoby i jako wspólnota” – dodał Franciszek. „Dlatego pilne jest, by wspólnie poszukiwać i promować wartości uniwersalne, które wyznaczają drogę tego ludzkiego braterstwa” – podsumował Ojciec Święty.
Być może ci, którzy muszą walczyć i ginąć w obronie tych „uniwersalnych wartości”, najlepiej je rozumieją i doceniają, o czym przypomniał przed Bożym Narodzeniem Kongresowi USA prezydent Ukrainy Wołodymyr Zełenski. Reszta z nas powinna podjąć noworoczne postanowienie, by ponownie szukać nowej wiążącej wizji – wizji, która może zapewnić ludzkość o tym, że przyszłość leży w wolności, prawach człowieka, demokracji i suwerenności narodowej, opartej na chrześcijańskich prawdach, które zawsze inspirowały i przewodziły.",Jonathan Luxmoore,https://www.niedziela.pl/numer/2023/3,Jonathan Luxmoore,https://www.niedziela.pl/artykul/163372/nd/W-poszukiwaniu-wizji
Wydarzyło się w Roku Pańskim 2022 w Archidiecezji Wrocławskiej cz. 1,"Przez większość roku 2022 Polacy, a wśród nich mieszkańcy Archidiecezji Wrocławskiej, trwali w pomocy duchowej i materialnej pogrążonej w wojnie Ukrainie. Poza tym rok 2022 był obfity w wydarzenia o charakterze lokalnym, które chcemy przypomnieć.","Styczeń
Rok 2022 był pod patronatem św. Rodziny oraz św. Jakuba. Rok Rodziny został ogłoszony w uroczystość św. Józefa 2021 roku i zakończył się podczas 10. Światowego Spotkania Rodzin, które odbyło się w Rzymie, w czerwcu 2022. Ze względu na pandemię w latach ubiegłych na rok 2022 został przedłużony Roku Jubileuszowy Jakubowy.",ks. Łukasz,,,https://www.niedziela.pl/artykul/87610/Wydarzylo-sie-w-Roku-Panskim-2022-w
Przewodniczący Episkopatu: W mijającym roku runął mit o ksenofobii Polaków,"- Runął mit o ksenofobii Polaków. Na miarę swoich możliwości Polska i Kościół w Polsce okazał się gościnny i - w porównaniu z innymi narodami - bodajże w stopniu najwyższym – mówi abp Stanisław Gądecki w wywiadzie dla KAI podsumowującym mijający rok. Nawiązując z kolei do znacznego przyspieszenia procesu sekularyzacji w Polsce, konstatuje, że „procesy sekularyzacyjne nie wyhamują, jeśli nie napotkają adekwatnej odpowiedzi ewangelizacyjnej”.","Pytany o skutki pandemii dla religijności Polaków, abp Gądecki odpowiada, że „do świątyń w Polsce wrócili przede wszystkim ci, którzy mieli z Kościołem więź silniejszą niż tylko wynikającą z tradycji”. Wobec czego – zauważa - wiara w Polsce może przetrwać obecny trudny okres nie na zasadzie tradycyjnego przywiązanie wiernych do Kościoła, ale warunkiem koniecznym jest „indywidualna, osobowa relacja z Jezusem Chrystusem” i to właśnie jej kształtowaniu winna służyć praca duszpasterska. Dodaje, że „To Jezus musi być naszym liderem. Z Nim musimy przygotowywać ewangelizację, gotowi na Jego niespodzianki”.
Przewodniczący Episkopatu wiele miejsca poświęca również miejscu Kościoła w życiu publicznym. Przyznaje, że „Kościół – podążając śladami Zbawiciela - pragnie spełniać w dziedzinie polityki tylko taką rolę, jaką wyznaczył mu Chrystus. Nie utożsamia się zatem ze wspólnotą polityczną ani w ogóle z żadnym systemem politycznym”. Wyjaśnia, że „Kościół nie jest po stronie prawicy, lewicy ani po stronie centrum, ponieważ Kościół ma swoją własną stronę. Kościół winien stać po stronie Bożej i Ewangelii”. Dodaje przy tym, że „polityka nie może być wolna od zasad moralnych”. Bowiem „polityka wolna od zasad moralnych jest prostą drogą do samowoli i anarchii w życiu publicznym, która zamienia niezbędną instytucję państwa - stworzoną dla dobra i pomyślności ludzi - w piekło”.
A oto pełen tekst wywiadu z abp. Stanisławem Gądeckim, Przewodniczącym Konferencji Episkopatu Polski:
Marcin Przeciszewski, KAI: Księże Arcybiskupie, mijający rok obfitował w wydarzenia mające olbrzymie znaczenie dla dzisiejszej Europy, Polski i Kościoła. Myślę przede wszystkim o wojnie Rosji przeciwko Ukrainie, która zaowocowała natychmiastową i ogromną falą uchodźców, przyjętych przez miliony Polaków z dużą otwartością. Co o naszym Kościele i o naszych wiernych mówi reakcja na to wydarzenie?
REKLAMA
Abp Stanisław Gądecki: Kościół katolicki w Polsce zaangażował się w pomoc Ukrainie i jej mieszkańcom doświadczonym agresją ze strony Rosji, która zaatakowała naszych wschodnich sąsiadów. Wsparcie materialne i modlitewne polskich katolików realizowane było od pierwszego dnia wojny za pośrednictwem diecezji, Caritas Polska, Caritas diecezjalnych i innych organizacji opartych na wolontariacie, inicjatyw zakonnych, uczelni wyższych i wspólnot, Zespołu Pomocy Kościołowi na Wschodzie, Pomocy Kościołowi w Potrzebie, Maltańskiej Pomocy dla Ukrainy, Ruchu Światło-Życie, Fundacji im. Brata Alberta, Centrów Wolontariatu w różnych miastach.
Świadczy to bardzo dobrze o chrześcijańskim duchu naszych rodaków. Runął mit o ksenofobii Polaków. Na miarę swoich możliwości Polska i Kościół w Polsce okazał się gościnny i - w porównaniu z innymi narodami – bodajże w stopniu najwyższym.
KAI: Ksiądz Arcybiskup zdecydował się osobiście pojechać na Ukrainę w czerwcu br., aby bezpośrednio wyrazić solidarność zwierzchnikom Kościołów. Co dzisiaj Ukraińcy pokazują nam, ludziom z Zachodu? Jakie pozytywne świadectwo nam dają, pomimo cierpienia i tragedii?
- „«Jeden grzesznik popsuć może wiele dobrego’ (Koh 9,18). To powiedzenie z Księgi Koheleta przychodzi mi do głowy, gdy myślę o bezwzględności dyktatorów, którzy wywoływali katastrofy, takie jak najazd Hitlera na Polskę w czasie II wojny światowej, czy Putina na Ukrainę. I nic, co można by powiedzieć o napięciach Rosji z NATO, USA czy Zachodem nie usprawiedliwia jego decyzji, aby wywołać na Ukrainie następną wojnę, której celem jest całkowite podporządkowanie sobie tego narodu, bez względu na cenę niszczenia ludzkich istnień oraz dewastacji wartości kulturowych i infrastruktury” - mówi kard. G. Műller.
Ta wojna wygląda na walkę Dawida z Goliatem i jest - z punktu widzenia ludzkiego - nie do wygrania, gdyby nie pomoc zewnętrzna. Już w poł. II wieku przed Chr. genialnie wyraził to autor 1 Księgi Machabejskiej: „Juda odparł: «Bez trudu wielu może być pokonanych rękami małej liczby, bo Niebu nie czyni różnicy, czy ocali przy pomocy wielkiej czy małej liczby. Zwycięstwo bowiem w bitwie nie zależy od liczby wojska; prawdziwą siłą jest ta, która pochodzi z Nieba. Oni przychodzą do nas pełni pychy i bezprawia po to, aby wytępić nas razem z żonami naszymi i dziećmi i aby nas obrabować. My zaś walczymy o swoje życie i o swoje obyczaje” (1 Mach 3,18).
REKLAMA
Pozytywne skutki tej wojny to zjednoczenie Ukraińców wskutek zewnętrznej agresji i fala solidarności z narodem ukraińskim, jaka pojawiła się przy tej okazji. W obliczu wojny ludzie zazwyczaj stają po stronie mniejszego a nie większego. Gościnne przyjęcie uchodźców w Polsce i w innych krajach, spowodowało większe zbliżenie między naszymi narodami. Ponadto wzmocniło szacunek jaki należy okazywać dla autonomii i samostanowienia poszczególnych krajów. Wreszcie, to co się dzieje na Ukrainie ukazało zwycięstwo wartości nad nihilizmem. Ukraińcy – kosztem wielkich ofiar - pokazują, że istnieją wartości za które warto oddać własne życie.
KAI: Jak Ksiądz Arcybiskup postrzega ekumeniczne nadzieje związane ze zmianami jakie dokonują się w ukraińskim prawosławiu? Jakie wnioski stąd mogą płynąć dla Kościoła powszechnego, Stolicy Apostolskiej i prowadzonego przez nią dialogu ekumenicznego?
- Wydaje mi się, że walka Moskwy i Konstantynopola o wpływy na tym terenie musi najpierw znaleźć swoje konkretne rozwiązanie poprzez ustalenia prawne między samymi Kościołami Prawosławnymi na Ukrainie; Prawosławnym Moskiewskim i Prawosławnym Ukraińskim. Paradoksalnie, wojna stawia to zagadnienie w całej swojej ostrości.
W rozmowie z metropolitą Epifaniuszem, przełożonym Prawosławnej Cerkwi Ukraińskiej, mówiliśmy także o budzących nadzieję krokach ekumenicznych. Działa tam Wszechukraińska Rada Kościołów i Organizacji Religijnych, skupiająca zwierzchników 16 największych wspólnot wyznaniowych: prawosławnych, katolickich obu obrządków, protestanckich i oraz żydów i muzułmanów. Rada ta spotyka się co miesiąc, stając się płaszczyzną wielu wspólnych inicjatyw. Rada ta pracuje bardzo intensywnie także w czasie wojny. Istnieje również bliska współpraca pomiędzy Prawosławnym Kościołem Ukrainy a Kościołem Greckokatolickim, co jest czymś niezwykłym, charakterystycznym dla Ukrainy. Np. wspólne modlitwy są tam czymś zwyczajnym.
REKLAMA
KAI: Ostatnie dwa lata upłynęły pod znakiem pandemii i będącego jej konsekwencją ograniczenia praktyk religijnych. Pandemia dobiega końca. Czy Polacy powrócili do kościołów? Czy polska religijność będzie taka jak wcześniej, czy są to już trwałe, nieodwracalne zmiany?
- Covid-19 był niewątpliwie najpoważniejszą epidemią od czasu II wojny światowej. Była to dramatyczna sytuacja, jakiej wszystkie narody musiały stawić czoło. Abp Charles Chaput - w swej najnowszej książce „Za co warto umrzeć. Myśli o życiu wartym przeżycia”, podejmuje refleksję nad śmiercią jako kluczem do dobrego życia. Ostrzega jednak - w kontekście pandemii - że widzialnym efektem zamknięcia świątyń i zawieszenia publicznych liturgii będzie to, że wielu ludzi nie wróci już do kościołów. A pytany o to, czy rządy wielu krajów wykorzystały pandemię do podkopania chrześcijaństwa, hierarcha ten stwierdził, że nie wie czy przywódcy polityczni celowo zabrali sią za niszczenie Kościoła. Oczywiste jest jednak dla niego to, że nie uważali oni, iż uczęszczanie do kościoła jest bardzo ważne, bo inaczej nie podejmowaliby pewnych działań. W Ameryce przychodnie z leczniczą marihuaną były traktowane przychylniej niż świątynie, co mówi samo za siebie.
REKLAMA
Doświadczenie pandemii musi więc posłużyć refleksji nad tym, że życie religijne nie może być traktowane gorzej niż inne wymiary życia społecznego. Smutnym jest to, że wielu ludzi przestało chodzić do kościoła i nie odczuło, że przez to ich życie w jakikolwiek sposób się zmieniło.

PODZIEL SIĘ CYTATEM
W Polsce do świątyń wrócili przede wszystkim ci, którzy mieli z Kościołem silniejszą więź niż tylko wynikającą z tradycji. To pokazuje, w jakim kierunku winny pójść duszpasterskie wysiłki. Nie wystarczy tradycyjne przywiązanie wiernych do religii i Kościoła, trzeba zachęcać ich do nawiązania indywidualnej, osobowej relacji z Jezusem Chrystusem. Natomiast w stosunku do tych, którym wystarczą „zdalne praktyki religijne”, ważne zadanie do spełnienia mają elektroniczne media katolickie, zwłaszcza portale internetowe.
KAI: Widać, że na polskiej ziemi przyspieszył „walec sekularyzacji”, który wcześniej spotykał się tu z silnym oporem. Wydaje się prawdopodobne, że Polska może pójść podobną drogą jak wcześniej główne kraje Zachodu. Jak to widzi Ksiądz Arcybiskup?
REKLAMA
- Prof. Mirosława Grabowska – wywiadzie dla KAI – zauważa, iż w ciągu ostatnich 30 lat odsetek regularnie praktykujących w pokoleniu najmłodszym spadł z 69 do 23%, a niepraktykujących wzrósł z 8 do 40%. Słabnie zarówno dziedziczenie postaw religijnych między rodzicami a dziećmi, jak i świadome formowanie w rodzinie do wiary. To, co obserwujemy na poziomie parafii i w rodzinach każe myśleć, że procesy sekularyzacyjne nie wyhamują, jeśli nie napotkają adekwatnej odpowiedzi ewangelizacyjnej.
Tak się składa, że ludzie wyżej wykształceni, lepiej zarabiający i mieszkający w największych miastach są mniej religijni. Bakcyl modernizacyjny najwyraźniej tu oddziałuje. Wpływa na to także rodzina. Jeśli matka praktykuje, to jest duże prawdopodobieństwo, że dziecko będzie wierzące i praktykujące, nawet jeśli jest już dorosłe. Wpływ ma tu zatem to, co dziecko nabędzie w rodzinie w okresie socjalizacji i formowania się światopoglądu – twierdzi prof. Grabowska.","Marcin Przeciszewski
/Warszawa (KAI)",https://www.niedziela.pl/numer/2020/14,abp Stanisław Gądecki,https://www.niedziela.pl/artykul/87501/Przewodniczacy-Episkopatu-W-mijajacym
W otwartości i wierności,"O owocach etapu diecezjalnego synodu, pandemii, wojnie na Ukrainie i atakach na św. Jana Pawła II z kard. Kazimierzem Nyczem rozmawia Łukasz Krzysztofka.","Łukasz Krzysztofka: Księże Kardynale, 2022 r. był czasem, w którym wiele wydarzyło się w Kościele, świecie, Ojczyźnie i naszej archidiecezji. Znaczącym wydarzeniem był – trwający obecnie na etapie kontynentalnym – Synod o synodalności. Co udało się osiągnąć na poziomie parafialnym i diecezjalnym Synodu w archidiecezji?
Kard. Kazimierz Nycz: Wydaje mi się, że uczyniliśmy sporo dlatego, że zespoły synodalne powstały praktycznie we wszystkich parafiach. Robiliśmy na poziomie dekanatów spotkania, w których uczestniczył proboszcz i po kilku przedstawicieli parafialnego zespołu synodalnego. Do każdego dekanatu w styczniu jeździł biskup i brał udział w tej rozmowie, podsumowaniu dyskusji. Zespoły pracowały nad kwestią pytań i problemów, które trzeba było przekazać w pierwszym etapie do diecezji po to, żeby diecezja mogła zrobić syntezę i przekazać ją do Episkopatu Polski. Na tym tle, podpisując owoc pracy zespołu redakcyjnego, nie wstydziłem się. I chyba tak zostało to ocenione, że nasza warszawska synteza nie była syntezą ostatnią, a raczej należała do tych wiodących i dobrych.
Miniony rok był także kolejnym naznaczonym piętnem pandemii. Co przez te ponad 2 lata COVID-19 zmienił w Kościele?
Zwróćmy uwagę, ile COVID-19 namieszał w globalnym świecie, a ponieważ ludzie żyjący w społeczeństwie świeckim są ludźmi Kościoła, to wszystko, co zmienił COVID w świecie, niewątpliwie wpływa i musi wpływać na Kościół. Nie tylko od strony materialnej, ale także to, jak COVID wpłynął na prace w urzędach, biurach, na edukację i wychowanie. To są wszystko zmiany kulturowe, które wywarły wpływ, jaki będzie widoczny, moim zdaniem, przez wiele dziesiątków lat. To, co się umniejszyło przez pandemię w sferze duchowo-ideowej życia, pracy, wychowania, a przy tym potargało więzy ekonomiczne, społeczne także. Przyhamowało wiele dziedzin przemysłu. Ten problem związany był z poruszaniem się, turystyką i wypoczynkiem. A więc to wszystko rzutowało na pieniądz, inflację.
REKLAMA
W tym kontekście to wszystko jest także udziałem Kościoła?
Kościół nie może się z tego wymigać, powiedzieć: nas to nie dotyczy. Ludzie Kościoła, czyli wierzący w Chrystusa, należący do wspólnoty Kościoła katolickiego, prawosławnego czy innego, noszą dzisiaj także skutki tego czasu, to tak szybko nie minie. Natomiast pandemia zweryfikowała także wiele innych rzeczy.
Na przykład?
Gdybyśmy się nie dostosowali do metody działania także pośredniego, czyli przez komputer i media, to by trzeba było pozamykać wszystkie grupy parafialne, wspólnoty w Kościele. A tymczasem oni się szybko otrzepali i zaczęli wykorzystywać te środki. Słyszałem to od dziesiątków kręgów Domowego Kościoła, oazowych i innych. To samo zrobiono, przygotowując transmisje Mszy św. z wielu parafii, niektóre transmisje pozostały do dzisiaj. Ratowaliśmy się w ten sposób, żeby ludzie nie zrywali kontaktu z Eucharystią.
Czy jednak dla niektórych nie był to czas próby? Zwłaszcza dla tych, którzy wcześniej chodzili do kościoła nie zawsze do końca wiedząc, z jakich motywów?
Zgadza się. Mówiliśmy wtedy, już przed pandemią, o tak zwanym chrześcijaństwie kulturowym, które się wyrażało nie tylko naskórkowym przeżywaniem świąt, czyli tego, co jest tradycją, ale bez głębi. To samo dotyczyło niedzielnej Eucharystii. Ubiegłoroczne liczenie wiernych pokazało, że ci ludzie już nie powrócili. Może jeszcze jakiś mały procent ludzi ciągle się boi i jeszcze siedzi w domu, natomiast pewna część nie wróci i to jest konkretny skutek. W pewnym sensie być może oczyszczający.
Czy więc mamy teologiczną odpowiedź na problem pandemii?
Teologiczna odpowiedź jest oczywiście zawsze w takich wypadkach trudna. Ja nie mam gotowych odpowiedzi. Najbardziej człowiek się przekonuje, jak bardzo jest bezradny wtedy, kiedy się spotyka z pytaniem konkretnego człowieka. To jest tak, jak z problemem zła w relacji do Boga – dobrego i miłosiernego. Ale równocześnie szanowanie przez Stwórcę wolności człowieka rzeczywiście jest jakąś próbą odpowiedzi. Bóg dał człowiekowi rozum i wolną wolę, i tak ją szanuje, że to, co człowiek wymyśli, odkryje – Bóg w pewnym sensie w imię szanowania tej wolności dopuszcza.
REKLAMA
Historia – także ta najnowsza – zdaje się to dobitnie potwierdzać...
Geniusz człowieka, jego rozum jest świetny, wspaniały, wielki, kiedy odkrywa rzeczy dotyczące medycyny, działań w świecie, rozwoju i postępu. Ale z góry wiemy, że postęp jest ambiwalentny. Ten sam człowiek może wykorzystać to do czegoś bardzo dobrego, rzeczy wspaniałych. Ale może też swoje odkrycia wykorzystać do czegoś złego. Na pewno choroba jest czymś złym i nie ma jej co sakralizować, człowiek ma prawo i obowiązek przed chorobami się bronić. Zwłaszcza taka choroba, która ma charakter epidemii czy pandemii, jest czymś przerażającym. Świat powinien wykorzystać wszystkie osiągnięcia nauki i techniki, jak produkcja szczepionek, żeby się bronić przed tym, co nieraz pewnie sam stworzył przez swój podstęp albo przez coś, co się człowiekowi przy rozmaitych badaniach nad powstawaniem komórek wymknęło. Powinien z tym wszystkim walczyć i zło nazywać złem. Mamy nie tylko prawo, ale obowiązek bronić siebie przed tymi skutkami. Natomiast myślę, że musi przyjść czas, zwłaszcza wśród teologów, na pogłębioną refleksję teologiczną nt. pandemii i jej skutków.
Bez wątpienia negatywnym skutkiem wykorzystania zdolności człowieka jest również wojna. Jak radzimy sobie z jej doświadczeniem u naszych sąsiadów na Ukrainie?
Jako Warszawa mamy może większe doświadczenie dlatego, że tak się składa, iż uchodźcy wojenni zazwyczaj lokują się w obrębie dużych miast i my ich pewnie proporcjonalnie mamy więcej niż inne regiony Polski. Po tym, co przeżyliśmy w lutym i marcu trzeba powiedzieć, że sytuacja pokazała, iż pomagał nie tylko Kościół, a całe społeczeństwo i wszyscy wspaniale się spisali i nadal z gorliwością pomagają.
REKLAMA
Czy możliwa jest kontynuacja pomocy na taką skalę jak dotąd, skoro końca wojny nie widać, a jej skutki są coraz bardziej dotkliwe?
Trzeba dość szybko przechodzić z etapu tzw. pierwszej pomocy, który był w lutym i marcu 2022 r. poprzez tzw. etap integrowania tych ludzi z naszym społeczeństwem. Mówię świadomie: integrowania, a nie asymilowania. Czyli nie próbowania ich robić na nasze kopyto, tylko żeby się im pozwolić zintegrować ze społeczeństwem poprzez przyjęcie pewnych elementów potrzebnych do tej integracji. Podstawą jest język. Ci ludzie będą traktowani przez pracodawców, ale także przez nas, Polaków, patrzących na to z boku, jako normalni bracia, którzy przybyli do Polski w potrzebie i też, żeby tutaj się na dłużej zatrzymać oraz pracować. Powinniśmy się z tego cieszyć, bo wiemy doskonale, jaką mamy demografię i jaki mieliśmy brak rąk do pracy, jeśli chodzi o pewien okres naszej najnowszej historii. Wcześniej czy później wojna się skończy i nieważne czy te osoby, które przyjechały, wrócą wszystkie czy nie – będziemy się cieszyć, jak zostaną u nas.
Papież Jan Paweł II mówił w siedzibie ONZ w 1995 r., abyśmy uczyli się otwartości i inności. Ojciec Święty sięgał wtedy niejako profetycznie w polską rzeczywistość XXI wieku?
Niewątpliwie tak. Musimy pamiętać, że jako Polacy nie jesteśmy „Zosią-Samosią”, ale że stajemy się społeczeństwem pluralistycznym i staliśmy się tym społeczeństwem w ciągu paru miesięcy. Skokowo przybyło nas 10-15% innych, o innej kulturze, wierze, ale musimy zrozumieć, że ta inność może ubogacać. Trzeba się uczyć żyć w tej inności. Jest pokusa głęboko siedząca w ludziach, żeby się czyścić etnicznie, ujednolicać przez albo źle pojętą asymilację, albo myśląc: idźcie sobie do domu do siebie, jak wam tu nie odpowiada. Całe prawie przemówienie św. Jana Pawła II w ONZ w 1995 r. odnosiło się do tego. Nam się wydawało, że Papież nie mówił o nas – a dziś wiemy, że odnosił się także do nas. Wiedział doskonale, co nas czeka, że w globalnym świecie to się będzie mieszać. Oby to wymieszanie było ubogacające.
REKLAMA
Jak rozwija się kult nowych warszawskich błogosławionych – kard. Stefana Wyszyńskiego i matki Elżbiety Czackiej?
Rozwija się w parafiach w postaci specjalnych nabożeństw, a także przez przywoływanie pośrednictwa tych dwóch nowych błogosławionych. Oni słusznie zostali nam dani przez Boga i Kościół na trudne czasy. Pandemia w tym czasie też była znakiem i znakiem jest także teraz wojna. Tacy święci są nam potrzebni i do nich trzeba się zwracać. Prosiłbym, żeby dbać także o zewnętrzne wyrazy kultu, jakimi np. są relikwie. Rozchodzą się one po wielu parafiach w Polsce, w naszej archidiecezji w sposób szczególny, ale także za granicą. Natomiast ważne jest, żeby się nie ograniczyć do kultu tylko w relikwiach, bo to byłoby bardzo zewnętrzne, ale żeby wiedzieć, po co wprowadzamy relikwiarz. To ma być znak obecności świętego, który jest w niebie, obecności w Kościele, we wspólnocie. Świętego, przez którego się modlimy do Boga i którego życie poznajemy, aby go naśladować.
Jesteśmy obecnie świadkami coraz częstszych ataków na św. Jana Pawła II. Jak powinniśmy jako katolicy na to reagować?
Jednym z głównych i najbardziej ważnych powodów ataku na Papieża jest nauczanie św. Jana Pawła II wyrażone w encyklikach Redemptor Hominis czy Veritatis Splendor o prawdzie, pięknie i dobru. To są wartości poza nami, my je tylko odkrywamy, a nie tworzymy.
To nie pasuje do mentalności dzisiejszego relatywnego świata?
Chodzi atakującym o to, aby po prostu umniejszyć świętość tego, który to napisał, przypomniał jako namiestnik Boga na tym świecie. Nie ma innego sposobu – trzeba poznawać nauczanie św. Jana Pawła II, a nie tylko zatrzymywać się na kremówkach. Mamy poznawać i wchodzić w głąb tego pontyfikatu. Pod tym względem zrobiliśmy sporo, ale ciągle za mało w stosunku do tego, co potrzeba. Nie możemy pozwolić także na to, żeby ten 26-letni pontyfikat zapomnieć, zostawić na boku, a skoncentrować się na problemie, który jest smutny i bolesny – że próbujemy sprowadzić ocenę pontyfikatu tylko do problemu pedofilii czy innych rzeczy, za które próbuje się Papieża atakować. On akurat w tej dziedzinie jako człowiek, papież, prawodawca zrobił bardzo dużo, a dzisiaj próbuje się go sprowadzić tylko do tego wymiaru i to od strony negatywnej. Na to nie możemy się zgodzić.
Kard. Kazimierz Nycz, Metropolita warszawski, ordynariusz wiernych obrządku wschodniego w Polsce. W 2010 r. decyzją Benedykta XVI został członkiem dwóch dykasterii Kurii Rzymskiej: Kongregacji ds. Kultu Bożego i Dyscypliny Sakramentów oraz ds. Duchowieństwa. Papież Franciszek w 2014 r. mianował go członkiem Papieskiej Rady ds. Kultury. Dewizą jego biskupiego posługiwania są słowa „Ex hominibus, pro hominibus” (Z ludu i dla ludu).",Z kard. Kazimierzem Nyczem rozmawiał łukasz Krzysztofka,https://www.niedziela.pl/numer/2023/1,kard. Kazimierz Nycz,https://www.niedziela.pl/artykul/163240/nd/W-otwartosci-i-wiernosci
Wspomnienie minionego czasu,"Zawsze kiedy rozpoczynamy Nowy Rok, to sięgamy pamięcią do tego wszystkiego, co zostało zapisane w jego historii. Przypomnijmy sobie zatem najważniejsze wydarzenia z diecezji, które wspólnie przeżywaliśmy.","Tarnobrzeżanie miniony rok obchodzili jako Rok Walerii i Jana Feliksa Tarnowskich. Wniosek o upamiętnienie właścicieli miasta złożyli członkowie Towarzystwa Przyjaciół Tarnobrzega. Okazją do tego były rocznice urodzin i śmierci Walerii i Jana Tarnowskich. W minionym roku przypadała 240. rocznica urodzin Walerii ze Stroynowskich Tarnowskiej i 245. urodzin oraz 180. śmierci Jana Feliksa Tarnowskiego. Ważnym wydarzeniem był również zakup Kolekcji Dzikowskiej przez Muzeum Historyczne Miasta Tarnobrzega, oraz wydanie rok wcześniej wspomnień Walerii Tarnowskiej Moje podróże przez Towarzystwo Przyjaciół Tarnobrzega. Wnioskowaliśmy o Rok Walerii Tarnowskiej, ponieważ uznaliśmy, że poświęca się jej zbyt mało uwagi, mówiąc częściej o Janie Feliksie, co może wynika z faktu, iż to on był dzieckiem Dzikowa. Tymczasem współtwórczynią Kolekcji Dzikowskiej, i to bardzo istotną, była jego żona Waleria ze Stroynowskich. Nabycie przez tarnobrzeskie muzeum kolekcji od rodziny Tarnowskich sprawiło, iż instytucja ta posiada obecnie jeden z najcenniejszych zbiorów muzealnych, stawiających ją w pierwszych szeregach placówek muzealnych w kraju –powiedział dr Adam Wójcik, prezes Towarzystwa Przyjaciół Tarnobrzega.",Ks. Wojciech Kania,https://www.niedziela.pl/numer/2023/1,2022,https://www.niedziela.pl/artykul/163226/nd/Wspomnienie-minionego-czasu
Parafia na pielgrzymim szlaku,"Każda parafia jest inna, chociaż pod pewnymi względami mogą wyglądać podobnie – mówi ks. Mariusz Chudy.","Jest sierpień 1792 r. Z map Europy znikają kolejne ziemie Rzeczypospolitej. Zaborcy toczą spór, do którego z nich ma należeć Częstochowa. Tę część Polski zajmują Prusacy, ale i Rosja ma na to ochotę. Okres jest zatem bardzo niespokojny, z ograniczeniami dla ruchu ludności. W tym czasie rzesza warszawskich pątników wędruje w stronę Jasnej Góry. Jeszcze jeden postój, w Krasicach, dla odpoczynku... Niestety, stał się on dla pobożnych pielgrzymów odpoczynkiem wiecznym. W ramach represji zaborców wszyscy zostali wymordowani, a zabitych pochowano na miejscu tragedii. – Pielgrzymki, które do tej pory jeszcze przechodzą przez naszą miejscowość, upamiętniają to miejsce, a my każdego roku 13 sierpnia sprawujemy Mszę św. w intencji pomordowanych – mówi ks. Mariusz Chudy, proboszcz parafii Opatrzności Bożej w Krasicach, i dodaje: – W odległości 2,5 km od parafialnego kościoła znajduje się tzw. Grób Pątników z 1935 r. pamięci zabitych.
Wczoraj i dziś
Parafia powstała w 1957 r. Miejscowa wspólnota otrzymała na potrzeby kultu remizę strażacką. W tym czasie dzięki staraniom ks. Tadeusza Matei, pierwszego proboszcza parafii, wybudowano plebanię. Obecną, murowaną świątynię zaczęto wznosić na początku lat 90. XX wieku za czasów ks. Józefa Mazura. – Mój poprzednik, ks. Grzegorz Janusz Dzierżanowski, doprowadził do konsekracji kościoła na 50-lecie parafii w 2007 r. Parafia jest specyficzna, bo stanowi ją tylko jedna wioska – Krasice. Wspólnota liczy ok. 640 osób; kiedy parafia powstawała, było ich 1100. Parafia jest rozciągnięta wzdłuż głównej drogi, a kościół tkwi w samym jej środku – opisuje topografię miejsca ks. Chudy.
W dalszej części rozmowy ksiądz proboszcz wskazuje na walory, jakie daje parafialna jednorodność: – Ponieważ wspólnotę stanowi tylko jedna wieś, to wszyscy łatwiej poczuwają się do odpowiedzialności za parafię. W zależności od pory roku bywa, że na niedzielną Mszę św. przychodzi do 50% wiernych. U nas po pandemicznym załamaniu powróciliśmy do stanu sprzed COVID-19.
REKLAMA
W parafii
– Mamy trzy koła różańcowe. Jest nowa, a zarazem stara rada parafialna. Oczywiście odbyły się wybory, ale zostali wybrani ci, którzy dotychczas byli w radzie i to jest ich praktycznie trzecia kadencja. Jeszcze raz potwierdza zwartość i stałość naszej parafii – niezmiennie podkreśla zalety swojej wspólnoty ksiądz proboszcz.
Kościół jest nowy, ale wymaga pewnych remontów, udogodnień. Odwiedzamy krasicką świątynię w mroźny i śnieżny dzień. W środku pracuje dmuchawa tłocząca ciepłe powietrze, by nagrzać pomieszczenie przed nabożeństwem. – Musimy poprawić dach, wymienić duże okna na nowocześniejsze – ks. Chudy wymienia tylko niezbędne zadania do wykonania.
Za płotem kościoła zauważamy szkołę. To chyba jeszcze jedna, obok Szkoły Podstawowej w Zawadach, placówka w gminie Mstów, która wolą miejscowej społeczności została obroniona przed likwidacją. – W parafii jest przekrój wszystkich grup wiekowych. Dzieci, licząc również niemowlaki, mamy we wsi ok. setki. Regularnie, np. na codzienne październikowe nabożeństwa różańcowe przychodziło ok. 30 dzieci. To wydaje mi się dużo. Młodzi rodzice, moim zdaniem, są bardzo odpowiedzialni za religijne wychowanie swojego potomstwa – podkreśla proboszcz.
Pytany o wizyty kolędowe potwierdza, że jak zwykle odwiedzi tych parafian, którzy wyrażą życzenie, by kapłan pobłogosławił ich domy i rodziny. – Podczas wizyt rozmawiamy o wszystkim. Są zwierzenia – czasami ktoś chce się po prostu wygadać. Poruszamy też bieżące problemy społeczne i polityczne. Mówimy o rodzinnych troskach. Ludzi bardziej interesują osobiste problemy religijne niż problemy samego instytucjonalnego Kościoła – charakteryzuje treści rozmów ks. Chudy.
W parafii działa chórek, liczący ok. 15 osób, w którym śpiewają nie tylko dzieci, ale i rodzice. Prowadzi go Wiesław Sadowski, organista z Częstochowy.
REKLAMA
Novum
– Rzadko spotyka się taki tytuł parafii – Opatrzności Bożej. Nasz kościół też jest pod tym wezwaniem. Co ciekawe odpust obchodzimy w uroczystość Trójcy Przenajświętszej, czyli w niedzielę po uroczystości Zesłania Ducha Świętego, bo nie ma liturgicznego wspomnienia Opatrzności Bożej. Wtedy przyjeżdżają również rodziny, które kiedyś tu mieszkały – opowiada duszpasterz.
Edyta Chaber przyprowadziła do kościoła dwójkę swoich dzieci. Córka jest lektorem, czyta na Mszy św. i śpiewa w parafialnym chórku. – Mama mnie nauczyła, by angażować się w życie parafii, by systematycznie uczestniczyć we Mszach św. i ja chcę tego samego nauczyć moje dzieci. Pragnę, by wyrosły na dobrych ludzi. Drżę o ich przyszłość, a chcę, by były szczęśliwe. My z mężem jesteśmy szczęśliwi, dlatego tym bardziej mamy za co Panu Bogu dziękować – mówi z szerokim uśmiechem.
Katechetka
Dorota Grabarek, krasiczanka od urodzenia, a katechetka od 1997 r., ma syna, który jest ministrantem. – Pomagam w parafii i księdzu proboszczowi, szczególnie w zajęciach katechetycznych. W szkole, w której uczę, jest ok. 50 uczniów łącznie z przedszkolakami. Nikt nie kontestuje lekcji religii. W takiej małej miejscowości, w niewielkiej szkole dzieci lepiej się wychowuje, bo tutaj się wszyscy dobrze znamy. Rodzice nie są roszczeniowi, raczej bardziej pomocni. Wszyscy się staramy, by była między nami zgoda. Na razie zmiany, które dotykają parafie i społeczności miejskie, nas jeszcze w spektakularny sposób nie dotyczą – zwierza się katechetka.
Każda jest inna
– Kończący się rok jest szczególny dla parafii, ponieważ obchodziliśmy jubileusz 65-lecia jej istnienia, 40 lat pracy kościelnego – p. Władysława Juchnika, nasz organista świętował 30. rocznicę swojej pracy u nas, a ja – 30 lat kapłaństwa i 10 lat bycia proboszczem – wymienia jubileusze ks. Chudy i dzieli się spostrzeżeniami duszpasterskimi: – Każda parafia jest inna, chociaż pod pewnymi względami mogą wyglądać podobnie. Dlatego nie jest możliwe przeniesienie pewnych duszpasterskich schematów z jednej parafii do drugiej. Do każdej wspólnoty należy podchodzić bardzo indywidualnie. To uczy pokory, bo nie można powiedzieć: ja już wszystko wiem; w poprzedniej parafii dobrze wychodziła praca z młodzieżą, więc przeniosę ten schemat na nową placówkę... Nie wychodzi w efekcie nic. Trzeba się wsłuchiwać w parafię, obserwować, czym ludzie w niej żyją.
Ojciec Zbigniew Bańkowski z Instytutu Zakonnego Apostołów Jezusa Ukrzyżowanego, związany z sanktuarium na Przeprośnej Górce, głosi akurat w krasickiej parafii rekolekcje. – Ludzie szukają pogłębionego wymiaru wiary i trzeba im taką przestrzeń pogłębiania wiary w parafii stwarzać. Nikt nie jest na potrzeby duchowe zamknięty. Trzeba mu je tylko uświadomić – zaznacza.",Marian Florek,https://www.niedziela.pl/numer/2022/52,prezentacja parafii,https://www.niedziela.pl/artykul/163098/nd/Parafia-na-pielgrzymim-szlaku
Za nami trudny rok,"Pandemia COVID-19, rosyjski najazd na Ukrainę, kryzys energetyczny i szalejąca inflacja. To nie był dobry rok. Oby nowy był lepszy.","Rok 2022 udowodnił, że żyjemy w ciekawych czasach, a nawet za ciekawych... Rok temu pisaliśmy, że sielanka geopolityczna, która trwała od 30 lat, właśnie się kończy, a nowy rok przyniesie duże zmiany. Domyślaliśmy się, że nadchodzą trudne czasy dla naszej części Europy. Eksperci, których o to pytaliśmy, pomylili się niewiele. Zaznaczaliśmy, że na nastrojach społecznych będą ważyć: sytuacja gospodarcza, postępy w neutralizowaniu pandemii COVID-19 i inflacja. Nie przewidzieliśmy, że już wkrótce Rosja zaatakuje Ukrainę. Ale po kolei.
STYCZEŃ
Było gorąco
We Francji w sylwestra i Nowy Rok było gorąco. Podpalono 900 samochodów, ale władze oceniły, że było spokojnie, bo 2 lata temu spłonęło aż 1,3 tys. aut. Służby blokowały organizowanie masowych imprez – zostały one zakazane z powodu pandemii. Koronawirus nie spał. Liczba potwierdzonych zakażeń na świecie przekroczyła 362 mln, a liczba zgonów – 5,6 mln.
We Francji do zamieszek doszło bez powodu, w Kazachstanie natomiast te powody już były: nagły wzrost cen gazu, korupcja, łamanie praw człowieka... Efekt demonstracji i walk ulicznych? Dwieście dwadzieścia pięć ofiar śmiertelnych, 4,6 tys. rannych, 10 tys. aresztowanych, dymisja premiera i zawieszenie rozgrywek ligi hokeja na lodzie.
Chore prawo
W Austrii sukces odniosły „siły postępu”. Nowe prawo zezwoliło na eutanazję (wspomagane samobójstwo) osób powyżej 18. roku życia, które są nieuleczalnie chore lub cierpią na przewlekłe, wyniszczające schorzenia. Trzeba tylko uzyskać odpowiednią diagnozę, opinię dwóch lekarzy i po kilku tygodniach na zastanowienie się można otrzymać w aptece tzw. lek wspomagający śmierć.
Atak na Benedykta XVI
Na Benedykta XVI spadł w styczniu ciężki cios. W opublikowanym wtedy raporcie rzekomo niezależnej kancelarii prawnej zasugerowano, że przynajmniej w jednym przypadku papież senior jako arcybiskup Monachium i Fryzyngi krył księdza pedofila. Benedykt XVI szybko wydał oświadczenie, że o zarzutach wobec księdza (któremu pozwolił mieszkać na terenie archidiecezji) nic nie wiedział, a w raporcie znalazł się błąd, który mógł sugerować, iż kłamał. Po kilku miesiącach 95-letni papież senior zapowiedział, że będzie się bronić w sądzie, aby dowieść swej prawdomówności.
REKLAMA
LUTY
Niesprowokowana agresja
To wydarzenie zapamiętamy na dziesięciolecia. 24 lutego Rosja rozpoczęła zbrojną inwazję na Ukrainę. Napastnicy wkroczyli do wielu ukraińskich obwodów, zaatakowali desantami Odessę i Mariupol. Pociski uderzyły w ukraińskie miasta. Rosyjskie Ministerstwo Obrony stwierdziło, że zniszczono osiemdziesiąt trzy ukraińskie „naziemne obiekty wojskowe”, w tym jedenaście lotnisk. Prezydent Ukrainy Wołodymyr Zełenski nakazał powszechną mobilizację zdolnych do służby wojskowej obywateli Ukrainy, wydał też zakaz opuszczania kraju mężczyznom w wieku 18-60 lat.
Kryzys wojny
Nieoficjalnie wiadomo, że władze Rosji czekały z rozpoczęciem agresji do zakończenia igrzysk olimpijskich w Pekinie. Stolica Chin była pierwszym miastem organizatorem zarówno letnich, jak i zimowych igrzysk olimpijskich. Rywalizowano w 109 konkurencjach w piętnastu dyscyplinach sportowych. Polska wielkiego sukcesu nie osiągnęła – zdobyła tylko jeden brązowy medal.
MARZEC
Bitwa o Kijów
Bitwa o Kijów, która trwała przez cały marzec, zakończyła się ewakuacją Rosjan. Ich plan zdobycia stolicy Ukrainy przewidywał lądowanie 8 tys. żołnierzy na lotnisku Hostomel, przejęcie Pałacu Prezydenckiego i stacji telewizyjnych. Nie docenili obrońców, dla których 60-kilometrowy konwój czołgów, wozów pancernych i transportowych był łatwym celem. W użyciu były m.in. drony Bayraktar, o których śpiewano piosenki.
Exodus
Międzynarodowa Organizacja ds. Migracji stwierdziła, że kryzys na Ukrainie wywołał największy exodus ludzi w Europie od czasów II wojny światowej. Miesiąc po rozpoczęciu rosyjskiej agresji obliczono, że z kraju uciekło ponad 4 mln Ukraińców, głównie do Polski. Tu pomagał, kto żyw: anonimowi samarytanie, samorządy, organizacje pozarządowe i prywatne firmy. Prezydent Andrzej Duda zadeklarował, że Polska przyjmie wszystkich, którzy będą tego potrzebować. I na deklaracjach się nie skończyło. W sierpniu władze podały, że polska pomoc dla Ukrainy to ponad 17 mld zł. Wartość sprzętu wojskowego przekazanego Ukrainie przekroczyła 7 mld zł.
REKLAMA
KWIECIEŃ
Zbrodnia w Buczy
Rosja obiecała zakończyć najazd, jeśli Ukraina przestanie walczyć, nie wstąpi do NATO, uzna Krym za część Rosji, a tzw. Doniecką Republikę Ludową i tzw. Ługańską Republikę Ludową – za niepodległe państwa. Rosyjski generał Rustam Minnekajew przyznał jednak, że celem nowej fazy inwazji na Ukrainę jest całkowite zajęcie Donbasu i południowej Ukrainy oraz utworzenie korytarza lądowego z Naddniestrzem.
Na długo doniesienia z rosyjskiego najazdu zdominowała wieść, że po odbiciu podkijowskiej Buczy znaleziono tam setki martwych cywilów i dowody zbrodni wojennych popełnionych przez Rosjan. Podobnie było w innych miejscowościach, m.in. w Hostomelu i Irpieniu, ale skala zbrodni była mniejsza.
Pogłębione podziały
Patriarcha Moskwy i Wszechrusi Cyryl tłumaczył w kwietniu, że rosyjskie wojska na Ukrainie walczą z antychrystem. – To już nie jest chrześcijaństwo – mawiano powszechnie, a politycy z Kanady, USA i poszczególnych krajów UE wciągnęli Cyryla na listę sankcyjną. Postawa patriarchy pogłębiła dramatyczne podziały przede wszystkim w prawosławiu. Cofnęła też o dekady dialog z Watykanem, którego przedstawiciele również nie gryźli się w język, komentując postawę tego, który nie krył ambicji, aby przewodzić w świecie prawosławia.
Nowy król
W wojennym zgiełku nie przebiła się wiadomość, że w Turkmenistanie powstała dynastia rządząca. Prezydentem został Serdar Berdimuhamedow. Jego ojciec, Gurbanguly, był szefem państwa w latach 2006-22.
MAJ
Też chcą do NATO
Rosyjska inwazja wpłynęła na wzrost poparcia w Finlandii i Szwecji dla ich członkostwa w NATO. Oba kraje w maju złożyły wniosek o wstąpienie do Sojuszu. Na drodze mogła stanąć Turcja, której prezydent oświadczył, że oba państwa dają schronienie radykalnym Kurdom.
REKLAMA
REKLAMA
86 dni Azowstalu
Niewiele pozostało po zakładach Azowstal w Mariupolu. Na zdjęciach widać tylko zgliszcza. Denys Prokopenko, dowódca broniącego się w kombinacie pułku Azow, ujawnił, że otrzymał od dowództwa rozkaz zaprzestania walk i ratowania życia żołnierzy. Azowstal bronił się przez 86 dni. Setki jego obrońców „raszyści” wywieźli do tzw. Donieckiej Republiki Ludowej.
Ofiara w koloratce
Aresztowanie 90-letniego kard. Josepha Zen Ze-kiuna wstrząsnęło opinią publiczną na całym świecie. Zrobiono to pod błahym zarzutem zarządzania niezarejestrowanym funduszem, który wspierał aresztowanych protestujących przeciwko likwidacji autonomii Hongkongu. Sprawa miała także swoje drugie dno. Była elementem presji na stronę watykańską, z którą Chiny prowadziły rozmowy nad przedłużeniem ważności tymczasowej umowy dotyczącej mianowania biskupów katolickich za Wielkim Murem. Porozumienie ostatecznie podpisano w październiku, ale już miesiąc później Watykan wyrażał żal z powodu postępowania – niezgodnego z duchem dialogu – strony chińskiej. Niemal w tym samym czasie wydano wyrok w sprawie kard. Zena. „Łaskawość” chińskich komunistów przejawiała się w tym, że purpurata nie wysłano za kratki, ale ukarano jedynie grzywną.
Mniej broni
W maju i czerwcu w USA doszło do serii strzelanin. W Buffalo dziesięć osób zginęło po tym, jak uzbrojony mężczyzna otworzył ogień w supermarkecie. Dziewiętnaścioro dzieci i dwoje nauczycieli zginęło w szkole podstawowej w Teksasie. Napastnikiem był 18-letni uczeń. Do kolejnych strzelanin doszło po przemówieniu prezydenta Joe Bidena, w którym domagał się on zaostrzenia kryteriów dostępu do broni palnej.
CZERWIEC
Biała Róża
We Wrocławiu odbyła się beatyfikacja s. Marii Paschalis Jahn i dziewięciu innych elżbietanek z prowincji wrocławskiej. Zimą 1945 r. przełożeni, w obawie przed działaniami wojennymi, nakazali s. Paschalis opuścić miasto. Udała się do Czech, gdzie została brutalnie zaatakowana przez sowieckiego żołnierza. Gdy broniła swojej czystości i wiary, została przez niego zastrzelona. Spoczęła na cmentarzu w Sobotinie, a mieszkańcy nazwali ją „Białą Różą z Czech”.
REKLAMA
Religia w szkole
Czy katecheza szkolna ma przyszłość? Nad tym pytaniem, stawianym także przez niektóre osoby kościelne, zastanawiali się w czerwcu polscy biskupi podczas zebrania w Zakopanem. Odpowiedź była stanowcza i jasna. Religia w szkole jest czymś dobrym i takim pozostanie. Biskupi zdają sobie również sprawę, że różowo nie jest, zresztą nigdy nie było. Według danych KEP, frekwencja na lekcjach jest następująca: przedszkola – 83% uczniów, szkoły podstawowe – 90%, licea ogólnokształcące – 63%, technika – 68%, szkoły branżowe I stopnia – 69%, szkoły branżowe II stopnia – 60%. Używając terminologii medycznej, możemy powiedzieć, że stan pacjenta jest stabilny z widokami – mimo niesprzyjających okoliczności w rodzinach i społeczeństwie – na poprawę.
Przekop
Testy śluzy przekopu Mierzei Wiślanej, w miejscu nazywanym Nowym Światem, wypadły dobrze, kanałem przepłynęły pierwsze jednostki pływające. Oficjalne otwarcie przekopu (kanału wraz ze śluzą, portu osłonowego, dróg, mostów obrotowych) nastąpiło 17 września. Do zakończenia całej inwestycji potrzebne są jeszcze – zaznaczono – pogłębienie toru wodnego do portu w Elblągu i umocnienie nabrzeża portu.
Idi na...
Rosja ogłosiła, że wycofała się z Wyspy Wężowej na Morzu Czarnym w „geście dobrej woli”, i zakończyła okupację wyspy, która trwała od lutego. Według ukraińskich władz jednak, Rosjan przepędzono po zmasowanym ataku artyleryjskim.
LIPIEC
Też chcą do NATO
Rosyjska inwazja wpłynęła na wzrost poparcia w Finlandii i Szwecji dla ich członkostwa w NATO. Oba kraje w maju złożyły wniosek o wstąpienie do Sojuszu. Na drodze mogła stanąć Turcja, której prezydent oświadczył, że oba państwa dają schronienie radykalnym Kurdom.
86 dni Azowstalu
Niewiele pozostało po zakładach Azowstal w Mariupolu. Na zdjęciach widać tylko zgliszcza. Denys Prokopenko, dowódca broniącego się w kombinacie pułku Azow, ujawnił, że otrzymał od dowództwa rozkaz zaprzestania walk i ratowania życia żołnierzy. Azowstal bronił się przez 86 dni. Setki jego obrońców „raszyści” wywieźli do tzw. Donieckiej Republiki Ludowej.
Ofiara w koloratce
Aresztowanie 90-letniego kard. Josepha Zen Ze-kiuna wstrząsnęło opinią publiczną na całym świecie. Zrobiono to pod błahym zarzutem zarządzania niezarejestrowanym funduszem, który wspierał aresztowanych protestujących przeciwko likwidacji autonomii Hongkongu. Sprawa miała także swoje drugie dno. Była elementem presji na stronę watykańską, z którą Chiny prowadziły rozmowy nad przedłużeniem ważności tymczasowej umowy dotyczącej mianowania biskupów katolickich za Wielkim Murem. Porozumienie ostatecznie podpisano w październiku, ale już miesiąc później Watykan wyrażał żal z powodu postępowania – niezgodnego z duchem dialogu – strony chińskiej. Niemal w tym samym czasie wydano wyrok w sprawie kard. Zena. „Łaskawość” chińskich komunistów przejawiała się w tym, że purpurata nie wysłano za kratki, ale ukarano jedynie grzywną.
Mniej broni
W maju i czerwcu w USA doszło do serii strzelanin. W Buffalo dziesięć osób zginęło po tym, jak uzbrojony mężczyzna otworzył ogień w supermarkecie. Dziewiętnaścioro dzieci i dwoje nauczycieli zginęło w szkole podstawowej w Teksasie. Napastnikiem był 18-letni uczeń. Do kolejnych strzelanin doszło po przemówieniu prezydenta Joe Bidena, w którym domagał się on zaostrzenia kryteriów dostępu do broni palnej.
SIERPIEŃ
Co boli w Kościele
Do połowy sierpnia trwały konsultacje diecezjalne synodu o synodalności. W końcu sierpnia zaprezentowano ogólnopolską syntezę synodalną, której podstawą były syntezy diecezjalne, sumujące konsultacje na poziomie parafialnym, we wspólnotach, i głosy indywidualne. Wynika z niej, że wierni skupiali się przede wszystkim na wskazaniu tego, co ich boli w Kościele. Podkreślano zakorzeniony klerykalizm, akcentowano, że w parafiach zbyt słabo słyszalny jest głos kobiet i młodzieży. Zwracano uwagę na hermetyczny, oderwany od rzeczywistości język i niski poziom głoszonych homilii. W konsultacjach synodalnych wzięło udział ponad 100 tys. osób.
Nie odejdę
Papież w lipcu nie pojechał do Konga i Sudanu Płd., bo przeszkodził mu w tym stan zdrowia, czyli bolące kolano. Nasiliło to spekulacje nt. jego abdykacji. Z wywiadów wiemy, że Franciszek tego nie wyklucza, bo decyzją Benedykta XVI drzwi zostały otwarte, ale wiemy również, iż Ojciec Święty nawet o tym nie myśli. To, że musi jeździć na wózku inwalidzkim, a niekiedy odwoływać publiczne wystąpienia i spotkania, nie jest okolicznością, która skłaniałaby go do ustąpienia.
WRZESIEŃ
Koniec epoki
Śmierć brytyjskiej królowej Elżbiety II oznaczała koniec pewnej epoki w historii Europy. Pierwszym premierem mianowanym przez Elżbietę II był... Winston Churchill, a ostatni to Liz Truss. Panowanie królowej, które trwało prawie 71 lat, trwało najdłużej na tle wszystkich brytyjskich monarchów; królowa była też najdłużej w historii panującą głową państwa, która była kobietą. Objęcie przez Elżbietę II tronu przypadło na czas wielkich zmian politycznych, takich jak konflikt w Irlandii Północnej, dekolonizacja Afryki oraz przystąpienie Wielkiej Brytanii do Wspólnot Europejskich i wystąpienie z Unii Europejskiej. Pogrzeb królowej odbył się w opactwie westminsterskim w Londynie, gdzie 70 lat wcześniej była koronowana.
REKLAMA
Obronimy
Komitet Inicjatywy Ustawodawczej „W obronie chrześcijan” zbierał w sierpniu i kolejnych miesiącach podpisy pod obywatelskim projektem ustawy o zmianach w polskim Kodeksie karnym, które mają gwarantować prawo do wolności religijnej w Polsce. Zebrano ich ponad 400 tys. Środowiska lewicowe są, oczywiście, przeciw. Twarde dane wskazują jednak na co innego. Obserwatorium Nietolerancji i Dyskryminacji Chrześcijan w Europie w raporcie za 2021 r. mówi o 519 dokonanych faktycznych zbrodniach nienawiści przeciw chrześcijanom i chrześcijaństwu. W czołówce znajdują się: Francja, Niemcy, Włochy i Polska. Amerykańscy biskupi alarmują, że wzrasta prześladowanie chrześcijan w „białych rękawiczkach”. Tego „soft prześladowania” nie ujmują statystyki, bo działania te nie podpadają pod paragrafy. Takie przypadki można liczyć pewnie w dziesiątkach milionów.
Śmierć za nic
W Iranie rozpoczęły się masowe protesty po śmierci Mahsy Amini, aresztowanej i pobitej przez irańską policję obyczajową za nieprzestrzeganie przepisów dotyczących stroju: nie miała całkowicie zakrytych włosów i nosiła obcisłe spodnie. W ramach protestów irańskie kobiety paliły hidżaby; dochodziło też do wymiany ciosów z siłami bezpieczeństwa. Protesty objęły przynajmniej kilkadziesiąt miast, zaczęły się pojawiać hasła domagające się obalenia republiki islamskiej.
REKLAMA
PAŹDZIERNIK
Cios za cios
Do eksplozji na moście Kerczeńskim, łączącym Rosję z okupowanym Krymem, doszło wkrótce po zatwierdzeniu przez rosyjską Radę Federacji aneksji czterech ukraińskich obwodów. Eksplozja spowodowała m.in. częściowe zawalenie się jednej z dwóch jezdni zbudowanego przez okupantów mostu drogowego. Rosyjska komisja stwierdziła, że przyczyną była eksplozja bomby w ciężarówce. O zdetonowanie ładunku oskarżono Ukraińców. W odwecie „raszyści” rozpoczęli falę ataków na infrastrukturę wrażliwą, m.in. na elektrownie.
Chcemy reparacji
Polskie władze przekazały Niemcom notę dyplomatyczną dotyczącą reparacji wojennych. Polska domaga się rekompensaty za szkody wyrządzone w trakcie II wojny światowej. Nota to pokłosie raportu o stratach poniesionych przez Polskę w wyniku agresji niemieckiej w czasie II wojny światowej. Niemcy nie chcą słyszeć o wypłaceniu odszkodowań Polsce, twierdząc, że sprawa od dawna jest już załatwiona.
Śmierć na zabawie
W Seulu, stolicy Korei Południowej, podczas imprezy zorganizowanej z okazji Halloween, w której udział wzięło ok. 100 tys. osób, doszło do wybuchu paniki i wzajemnego tratowania się, w wyniku czego śmierć poniosło 156 osób. Większość zmarłych to nasto- i 20-latkowie.
LISTOPAD
Ataki na świętego
„Jan Paweł II, zgodnie z nabywaną wiedzą, podjął zdecydowaną walkę z przypadkami wykorzystywania seksualnego dzieci i małoletnich przez niektórych duchownych oraz wprowadził obowiązujące w całym Kościele normy rozliczania tego typu przestępstw” – napisali w listopadzie członkowie Rady Stałej Konferencji Episkopatu Polski w stanowisku wobec działań Jana Pawła II odnoszących się do przestępstw seksualnych wobec małoletnich. Była to odpowiedź na nasilające się ataki na św. Jana Pawła II w poprzedzających dniach i tygodniach. Miały one na celu zniszczenie autorytetu największego z Polaków i podważenie jego świętości.
REKLAMA
Wrócili
W Panteonie Wielkich Polaków w Świątyni Opatrzności Bożej w Warszawie złożono szczątki prezydentów RP na uchodźstwie: Władysława Raczkiewicza, Augusta Zaleskiego i Stanisława Ostrowskiego. W mauzoleum spoczęli również ostatni prezydent RP na uchodźstwie Ryszard Kaczorowski wraz z małżonką, których szczątki znajdowały się już w innej części świątyni.
Straty i szkody
Osiągnięciem szczytu klimatycznego w Egipcie jest utworzenie mechanizmu loss and damage, czyli strat i szkód. Ma on polegać na kompensowaniu skutków np. powodzi, huraganów w państwach biednych przez kraje bogate, które mają wciąż wysoką emisyjność. Porażką jest brak postępów w sprawie redukcji emisji gazów cieplarnianych, choć przyjęto deklarację końcową, w której wzywa się do „szybkiej” redukcji emisji i potwierdza cel ograniczenia globalnego ocieplenia do 1,5°C.
W Chinach wrze
W Chinach wybuchła seria protestów w odpowiedzi na działania podjęte przez chiński rząd w celu zapobieżenia rozprzestrzenianiu się koronawirusa w kraju. Polityka „zero COVID” pozostawiła wiele osób w domach bez pracy i bez dostępu do artykułów pierwszej potrzeby. Protesty te uznano za największe od wydarzeń z 1989 r. na pl. Niebiańskiego Spokoju.
GRUDZIEŃ
Jak przetrwać zimę
Rosja od początku października bombarduje infrastrukturę krytyczną Ukrainy za pomocą rakiet i dronów. W wyniku zmasowanych ataków mniej więcej połowa systemu energetycznego Ukrainy została wyłączona z użytku. Władze Kijowa otwierają kolejne ogrzewalnie, a mieszkańcy wymyślają nowe rozwiązania na przetrwanie zimy. Na stronie kijowskiej Rady Miasta wisi mapa ogrzewalni. Takich miejsc w Kijowie jest ok. 500. W przypadku dłuższych przerw w dostawie prądu w okolicy niektóre ogrzewalnie mogą zorganizować miejsca sypialne. W części restauracji, które dysponują kilkoma salami, organizowane są wspólne miejsca pracy (coworking). Większe sieci spożywcze wyświetlają na witrynach swoich sklepów informacje, czy dany sklep jest czynny i co można w nim kupić. Polska przygotowuje się do przyjęcia drugiej fali uchodźców.
REKLAMA
Prawo Kataru
XXII Mistrzostwa Świata w Piłce Nożnej to pierwszy taki turniej rozgrywany jesienią i na Bliskim Wschodzie, pierwszy w kraju islamskim. Wywoływał on duże kontrowersje na długo przed tym, zanim się zaczął. Katar nie był faworytem w wyścigu o prawo organizowania mistrzostw, ale łatwo go wygrał. Większość decydujących o tym jest obwiniana o korupcję. Przy budowie obiektów mundialu zatrudniano głównie osoby pochodzące głównie z biednych państw Azji. Byli oni zmuszani do pracy po kilkanaście godzin na dobę. Zmarło kilka tysięcy osób.
Setką do Zakopanego
Na święta i sylwestra, na narty i spacery będzie można się wybrać pod Tatry nowym tunelem na zakopiance pomiędzy Naprawą i Skomielną. Podróż z Krakowa do Zakopanego będzie szybsza o kilkanaście minut. Dwukomorowy tunel ma ponad 2 km długości. Jego budowa trwała ponad 5 lat. Sam tunel można przejechać w 2 min z prędkością – góra! – 100 km na godzinę.","Wojciech Dudkiewicz (Polska, świat)
Tomasz Musiał (Kościół)",https://www.niedziela.pl/numer/2022/52,podsumowanie,https://www.niedziela.pl/artykul/163087/nd/Za-nami-trudny-rok
Zachęcanie do sprzeciwu wobec oddawania organów jest głęboko niemoralne,"Dostrzegam bliskie podobieństwo między propagowaniem postaw antyszczepieniowych i zniechęcaniem Polaków do oddawania organów do przeszczepów – stwierdził w rozmowie z KAI bp Józef Wróbel SCJ. Przewodniczący Zespołu Ekspertów KEP ds. Bioetycznych ocenił też jednoznacznie, że zachęcanie do sprzeciwu wobec dawstwa organów jest po prostu głęboko niemoralne.","Tomasz Królak (KAI): Czy apelowanie do Polaków o to, by deklarowali niezgodę na pobieranie od nich po śmierci organów do przeszczepów to dobry pomysł?
Bp Józef Wróbel SCJ: Człowiek z dobrze urobionym sumieniem będzie zachęcał bliźniego do czynów dobrych, zwłaszcza jeżeli są one bezpośrednim wyrazem miłości Boga i bliźniego. Jest też pożądane, aby osoba kompetentna pomogła bliźniemu podjąć decyzję o oddaniu po śmierci, jakiegoś swojego organu lub tkanki do zabiegu transplantacji. Z drugiej strony jest niemoralne namawianie kogoś, aby nie spełnił czynu miłości, kiedy mieści się to w zakresie jego możliwości.
Zgodnie z nauką Kościoła katolickiego, czy też w ogóle z etyką zorientowaną personalistycznie takim aktem jest oddanie organów do przeszczepów. Chodzi tutaj wyłącznie o zachęcanie, gdyż niedopuszczalne jest wymuszanie takich czynów. Innymi słowy oddanie organu czy tkanki winno być „wolnym i darmowym darem”.
Trzeba dodać, że nie chodzi tutaj wyłącznie o organy i tkanki po śmierci, ale także o niektóre tkanki czy organy oddane przez osobę żyjącą. Dotyczy to jednak wyłącznie tkanek odnawiających się, jak na przykład krew, czy też organów parzystych, kiedy człowiek może żyć tylko z jednym organem, jak na przykład nerka czy płuco. Jest rzeczą oczywistą, że nie chodzi tutaj o postępowanie żywiołowe, bezkrytyczne. Z punktu widzenia medycznego jak i etycznego konieczne jest stwierdzenie, że oddanie parzystego organu nie spowoduje zagrożenia dla życia dawcy. Oddanie organu parzystego nie może stać się bezpośrednią czy pośrednią przyczyną śmierci.
KAI: Nauczanie Kościoła katolickiego na temat transplantologii - wyrażane w Katechizmie, a także wypowiedziach papieży, w tym Jana Pawła II - jest jednoznaczne: określa dawstwo organów jako ""szczególną formę świadectwa miłości"". Czy, zdaniem Księdza Biskupa, takie stanowisko Kościoła jest powszechnie uświadamiane wśród polskich katolików?
REKLAMA
- Warto odnotować na wstępie, że pozytywne stanowisko wobec transplantologii wyraził nie tylko Jan Paweł II. Pozytywnie oceniał tę terapię już papież Pius XII, a pośrednio już papież Pius XI. Wyraźnie lub domyślnie czynią to także współcześni papieże. Podobnie naucza Kongregacja Nauki Wiary oraz Papieska Akademia Nauk, która współpracuje z wybitnymi, reprezentującymi wysoki ideał moralny, przedstawicielami nauk kościelnych i medycznych z różnych kontynentów.
Wielką zasługą Jana Pawła II jest rozstrzygnięcie dylematu dyskutowanego przez etyków przed jego pontyfikatem i na jego początku, czy możliwe jest darowanie organu przez osobę żyjącą. Papież ten rozstrzygnął ten problem pozytywnie, powołując się na zasadę miłości i międzyludzkiej solidarności.
Czy pozytywne stanowisko wobec transplantacji organów jest dostatecznie uświadomione przez Polaków? Odpowiedź wydaje się być pozytywna w przypadku rodaków praktykujących, czytających literaturę katolicką i słuchających komunikatów naszego Episkopatu. Biskupi polscy już wielokrotnie w komunikatach z plenarnych posiedzeń podkreślali swoje pozytywne stanowisko w tej kwestii. Czynią to za każdym razem w jedności z nauczaniem papieży czy także z dykasteriami watykańskimi.
Z drugiej strony spotyka się też osoby, które nie uświadamiają sobie znaczenia tych gestów, posiadają błędne przekonania, w tym natury obyczajowej. W świetle badań społecznych przeprowadzonych w 2009 roku 91% społeczeństwa akceptowało transplantacje, zaś 82% deklarowało, że nie ma nic przeciwko oddaniu swoich narządów po śmierci.
Niestety, ten bardzo pozytywny wynik nie zawsze znajduje potwierdzenie w życiu. W świetle szczegółowych badań przeprowadzonych w 1995 spośród osób wyrażających sprzeciw prawie 25,5% nie zgadza się na naruszenie integralności ich ciała po śmierci, prawie 5% uważa, że jest to sprzeczne z zasadami religii, 5,5% jest przekonanych, że jest to niezgodne z zasadami etyki lub głosem sumienia, a 2,0% uważa, że jest to brak poszanowania dla ludzkich zwłok. Widzimy więc, że w tym zakresie można jeszcze wiele zrobić w wymiarze pozytywnym, ale też można wiele zepsuć przez propagowanie fałszywych opinii lub zniechęcanie do dawstwa organów.
REKLAMA
KAI: Trzeba jednocześnie zaznaczyć, że Kościół, starając się kształtować postawy pro-przeszczepowe, formułuje obawy co do kryteriów stwierdzenia śmierci mózgowej w kontekście pobierania ze zwłok narządów do transplantacji. Na ile ta kwestia pozostaje kontrowersyjna i może dostarczać racjonalnych argumentów przeciwnikom transplantacji?
- Osobiście nie spotkałem się z poważnymi zastrzeżeniami kompetentnych przedstawicieli Kościoła do kryterium śmierci mózgowej. Wprost przeciwnie, oficjalne wypowiedzi dykasterii Stolicy Apostolskiej jednoznacznie opowiadają się za tym kryterium. Dodam, że w czasie poprzedniej wizyty Ad limina Apostolorum rozmawiałem na ten temat zarówno z kard. Gerhardem Ludwikiem Müllerem, wówczas prefektem Kongregacji Nauki Wiary oraz z abpem Zygmuntem Zimowskim wówczas przewodniczącym Papieskiej Rady ds. Duszpasterstwa Służby Zdrowia. Obydwaj stwierdzili, że znane im są głosy nieufności i krytyki w tej materii, ale postawom tym brak jest podstaw, które podważałyby pozytywny stosunek do tego kryterium.
Nie można też zapominać, że problem ten dogłębnie przebadała i kryterium śmierci mózgowej pozytywnie oceniła Papieska Akademia Nauk na specjalnie zorganizowanej konferencji naukowej o charakterze medycznym i etycznym, a nie religijnym. Wyniki swoich badań przedstawiła w szeroko uznanym dokumencie The Signs of Death. The Proceedings of the Working Group 11-12 September 2006 (Watykan 2007).
Powyższe uwagi nie wykluczają tej możliwości, że w niektórych krajach, zwłaszcza dopuszczających eutanazję, organy pobiera się być może wyprzedzając śmierć dawcy, aby uzyskać organy w jak najlepszym stanie. Jestem jednak przekonany, że w Polsce taka praktyka nie ma miejsca dla kilku istotnych powodów. Po pierwsze eutanazja jest zakazana. Po drugie prawnie jest zakazane uśmiercenie człowieka nawet dla znacznych korzyści medycznych. Po trzecie w zabiegu pobrania organów uczestniczy szerszy zespół i nie można byłoby utrzymać w tajemnicy nieprawnego i niemoralnego postępowania, a publiczne ujawnienie takiego postępowania spotkałoby się z ogólnospołecznym sprzeciwem i uśmierciłoby takie zabiegi, co byłoby niekorzystne dla transplantologów. Po czwarte lekarze zapewniają, że nie pobierają organów na bazie prawnie gwarantowanej im zgody domniemanej i starają się uzyskać wyraźną zgodę najbliższych krewnych, co poświadczają przypadki, o których od czasu do czasu donoszą media.
REKLAMA
Jeżeli zdarzałyby się rzadkie przypadki błędu człowieka czy też aparatury wykorzystywanej w procedurze stwierdzenia śmierci mózgowej, to takie zdarzenia nie kwestionują samej zasady prawnej i etycznej pod warunkiem, że procedura jest prowadzona z całym rygorem.
Zdarzają się przypadki, że ktoś nie uznaje kryterium śmierci mózgowej, gdyż słyszy o przypadkach wybudzenia ze śpiączki pacjenta (takie sukcesy są rzeczą wielce chwalebną, a specjaliści zasługują na najwyższe uznanie i wielki szacunek), u którego stwierdzono śmierć mózgową. Takie sytuacje świadczą jedynie, że popełniono błąd w stwierdzeniu śmierci mózgowej lub nie przestrzegano procedury. W takich przypadkach można przeprowadzić dochodzenie i po stwierdzeniu winy wyciągnąć konsekwencje prawne, a także podnieść wymagane standardy. Nie można zaś negować samej medycznie i filozoficzne podbudowanej zasady etycznej. No i, jeżeli udaje się wybudzić ze śpiączki pacjenta, to ewidentnie był on w stanie śpiączki, a nie śmierci mózgowej, gdyż trzeba by wtedy mówić o zdolności wskrzeszania zmarłych, a nie o wybudzaniu: mózg pacjenta obumarł, a mimo to został przywrócony do życia.
REKLAMA
Czasami można słyszeć o alarmach wywołanych przez osoby nie znające anatomii i fizjologii ludzkiego organizmu. Tak na przykład można było spotkać się z protestami osób, które widziały lub słyszały, że serce pobrane od zmarłego dawcy jeszcze biło. Nie wolno zapominać, że jest to zjawisko normalne, gdyż motor poruszający serce – jego bicie – znajduje się w samym sercu, a nie w mózgu. Stąd przez jakiś czas serce człowieka, który już umarł, może jeszcze bić.
Można też słyszeć o rzadkich przypadkach, że matka, u której stwierdzono śmierć mózgową, „donosiła” ciążę. Miałoby to świadczyć, że ona cały czas jeszcze żyła. Takie stwierdzenia nie uwzględniają faktu, że przez dosyć długi czas (nawet do miesiąca) można podtrzymać procesy wegetatywne w ludzkim organizmie, pobudzając w sposób sztuczny pracę serca, wymuszając wentylację płuc, a także podając odpowiednio dobrane substancje odżywcze.
KAI: W naszym społeczeństwie rozwija się dziś nowa tendencja: osoby, które walczyły ze szczepionkami przeciw COVID-19, dziś z kolei walczą z dawstwem organów do przeszczepów. Czy, zdaniem Księdza Biskupa, te protesty coś łączy? Jest tu jakiś wspólny mianownik?
- Muszę ze smutkiem stwierdzić, że te protesty mają wspólny mianownik. Na temat szczepionek wylano już wiele litrów atramentu. Niestety, jakoś dziwnie nie chce się w odniesieniu do szczepień uwzględniać głosu specjalistów, którzy w sposób uzasadniony wskazywali na dobroczynność szczepionek, w tym również opinii wybitnych specjalistów zgromadzonych wokół Stolicy Apostolskiej i wyjaśniających jej stanowisko, że zastrzeżenia moralne mają ograniczony zasięg i są uwarunkowane w ostatecznym rozrachunku. Jakoś w sposób niezrozumiały chętniej powoływano się na wypowiedzi czy publikacje przeciwników. Nierzadko były one pozbawione przekonywujących uzasadnień i za domyślną podstawę miały opinie w stylu, że takie czy inne skutki są możliwe, czy też stwarzają one takie czy inne zagrożenie, albo wprost rozdmuchiwały do ekstremalnych wymiarów medycznych i społecznych stwierdzane skutki uboczne. W tym kontekście wprost niepoważnie brzmiały też głoszone z ambon wypowiedzi niektórych duchownych, którzy bez żadnych kompetencji lekkomyślnie zwalczali szczepionki.
REKLAMA
Co najważniejsze w tych dyskusjach zapominano, zwłaszcza w przytaczaniu spotykanych skutków ubocznych, o niewspółmiernie groźniejszych skutkach niestosowania tych szczepionek gwarantujących masową ochronę przed śmiercią, przed ciężkim przechorowaniem, a przejściowo nawet przed zakażeniami, a także przed trwałymi skutkami zakażenia kowidowego, jak na przykład chroniczne zmęczenie, problemy z pamięcią, koncentracją i snem.
Ważnym ostrzeżeniem jest pandemia grypy hiszpanki, która rozwinęła się w latach w latach 1918-1920 XX wieku i uśmierciła na całym świecie według różnych szacunków od 50 do 100 mln osób, gdyż nie było jeszcze wtedy szczepionek.
W odniesieniu do Covid-19 oblicza się, chociaż mogą to być dane dyskusyjne, gdyż zależne od zastosowanych modeli matematycznych, że w przypadku tego wirusa nawet skorzystanie z niedoskonałych szczepionek tylko w USA mogło zapobiec bezpośrednio nawet milionowi zgonów i kilku milionom hospitalizacji. W Europie do połowy listopada 2021 szczepienia uratowały życie od 250 do nawet 500 tysięcy osób (wyliczenia w zależności do modelu matematycznego). Z kolei eksperci Instytutu Badań Strukturalnych oszacowali, że w Polsce do grudnia 2021 r. szczepienia uratowały życie nawet sześćdziesięciu tysiącom osób.
Ewidentnie przeciwnicy szczepień nie uwzględniają tych danych. Ułudne są też stwierdzenia, że wystarczająco można leczyć innymi środkami, jak amantadyna. Zapomina się, że i te środki mają ograniczone możliwości stosowania, to znaczy nie wszystkim osobom można je podawać bez szkody dla ich zdrowia.
REKLAMA
W tym kontekście jawi się bliskie podobieństwo między propagowaniem postaw antyszczepieniowych i zniechęcaniem Polaków do oddawania organów do przeszczepów. To podobieństwo polega na tym, że osoby propagujące postawy sprzeciwu nie liczą się ze stanem zdrowia tych pacjentów, którzy bez przeszczepu będą musieli umrzeć.
Zachęcanie do sprzeciwu wobec dawstwa organów jest po prostu głęboko niemoralne. Ludzkie życie jako naczelna wartość indywidualna i społeczna jest natomiast afirmowane przez kompetentne doradzanie czy roztropne zachęcanie do ratowania zdrowia i życia człowieka będącego w potrzebie przez „czynienie daru z siebie”.","Rozmawiał Tomasz Królak
/Lublin (KAI)",https://www.niedziela.pl/numer/2021/27,wywiad,https://www.niedziela.pl/artykul/86801/Zachecanie-do-sprzeciwu-wobec-oddawania
Z miłości czy z obowiązku?,"Czytelnik pyta: Czy lepiej uczestniczyć we Mszy św. raz na jakiś czas, ale świadomie i dobrowolnie, czy też co niedzielę, ale głównie po to, by odbębnić obowiązek albo otrzymać podpis księdza?","Nie opuszczajmy naszych wspólnych zebrań, jak się to stało zwyczajem niektórych, ale zachęcajmy się nawzajem” – pisze autor Listu do Hebrajczyków (10, 25) i tym samym uświadamia nam, że problem z coniedzielnym uczestnictwem w Eucharystii jest tak stary jak Kościół. W naszych czasach przybiera on nieraz formę zadanego wyżej pytania, czyli: Czy nie lepiej uczestniczyć we Mszy św. świadomie i dobrowolnie raz na jakiś czas niż zmuszać się do uczestnictwa co niedzielę? Czy jakość nie jest ostatecznie ważniejsza niż ilość? Odpowiedź na te i podobne pytania wymaga sięgnięcia głębiej niż tylko zarysowany w nich problem – do mentalności i wewnętrznych założeń, które nieświadomie przyjmujemy wraz z większością współczesnych nam ludzi.
Świadectwo przynależności
W Katechizmie Kościoła Katolickiego czytamy: „Uczestnictwo w niedzielę we wspólnej celebracji Eucharystii jest świadectwem przynależności do Chrystusa i Jego Kościoła oraz wierności Chrystusowi i Kościołowi. Wierni potwierdzają w ten sposób swoją komunię w wierze i miłości” (p. 2182). Ktoś powie: piękne słowa, ale jak często udaje się nam tak przeżyć Mszę św., żeby faktycznie poczuć „komunię w wierze i miłości”? W takim myśleniu kryje się nieraz pierwsze błędne założenie, które zniechęca do regularnego uczestniczenia we Mszy św. Polega ono na utożsamieniu komunii – zarówno z Bogiem, jak i z ludźmi – z jakąś formą wewnętrznego przeżycia. Można powiedzieć, że jest to przecenienie płaszczyzny przeżyć, uczuć, przy jednoczesnym niedocenieniu innego czynnika – ciała. Warto zatem zwrócić uwagę na pewien zadziwiający fakt: moment największego zjednoczenia z Bogiem, do którego człowiek jest zdolny na ziemi, to nie wewnętrzne doświadczenie Jego bliskości, ale prosty cielesny akt: spożycie konsekrowanej Hostii. Analogicznie – moją komunię z braćmi buduję zarówno przez poczucie, że są mi bliscy, jak i przez sam fakt, że mimo różnic czy zwyczajnej nieznajomości spotykamy się wszyscy w tym samym miejscu, wchodzimy przez te same drzwi i siadamy obok siebie w tych samych ławkach (czy nie tego właśnie brakowało nam w czasie restrykcji związanych z pandemią COVID-19?). Oczywiście, namacalna, cielesna obecność nie musi wykluczać przeżyć: czasem naprawdę poczujemy wspólnotę z modlącymi się na tej samej Mszy św. ludźmi, czasem w momencie przyjęcia Komunii św. faktycznie będą nam towarzyszyły silne poruszenia wewnętrzne. Nie one są jednak istotą. Z naszą więzią z Panem Bogiem jest bowiem trochę tak jak z więziami rodzinnymi. W miłość rodzinną wpisane są zarówno momenty czułości, kiedy cały świat wydaje się nasycony ciepłem i harmonią, jak i zwyczajne, codzienne bycie ze sobą, wszystkie te drobne rzeczy, z których utkana jest codzienność, a więc słowa w rodzaju: „ubierz się ciepło, załóż czapkę”, „obiad macie w lodówce, wrócę dziś późno, bo mam zebranie”, a nie tylko „kocham Cię” szeptane do ucha.
REKLAMA
Rzeczywistość stawia opór
Drugie błędne i często nieświadome założenie, które przyjmujemy, dotyczy przeceniania rodzących się w nas spontanicznych impulsów. W dobie wszechobecnych wezwań do „życia w zgodzie ze sobą” i „podążania za głosem serca” wyobrażamy sobie nieraz, że robienie czegoś z obowiązku albo z przyzwyczajenia odbiera autentyzm temu, w co się angażujemy. Ale przecież „świat” zupełnie by się rozleciał, gdyby chciało się go budować wyłącznie na tym, co spontanicznie odczuwane. Podobnie rozleci się każde budowane w ten sposób życie wiary: szybko stanie się poetyckim marzycielstwem, a nie duchowym realizmem. W rozwoju duchowym jest miejsce na impulsy i olśnienia, ale rozwój nie polega na tych olśnieniach. Są one raczej owocem, nagrodą, którą Pan Bóg nieraz nam daje, żebyśmy nie ustali w drodze. Sam rozwój dokonuje się na ogół w trudnych momentach zmagania się z oporną materią – ze słabością naszego ciała, z niestałością naszych myśli i psychiki. Czy będzie to czytanie Pisma Świętego mimo znużenia i rozproszeń, czy właśnie chodzenie co niedzielę do kościoła, choć w danym dniu nic mnie tam akurat nie ciągnie. Jednym z najlepszych sprawdzianów rzeczywistości jest to, że w przeciwieństwie do marzeń stawia nam ona opór.
REKLAMA
Łaska daru
„Zawsze dziękujemy Bogu za was wszystkich, wspominając o was nieustannie w naszych modlitwach, pomni przed Bogiem i Ojcem naszym na wasze dzieło wiary, na trud miłości i na wytrwałą nadzieję w Panu naszym, Jezusie Chrystusie” – takimi słowami Paweł, Sylwan i Tymoteusz pozdrawiają Tesaloniczan w skierowanym do nich liście (1, 2-3). Powszechnie wiadomo, że wiara, nadzieja i miłość to tzw. cnoty teologalne, które nie są efektem ludzkiego samodoskonalenia, ale łaskawym darem Boga, a jednak w zacytowanym tekście są one połączone z „dziełem”, „trudem” i „wytrwałością”. Trudno znaleźć fragment w Biblii, który by bardziej dobitnie podkreślał, że w życiu chrześcijańskim to, co darmowe, splata się z wysiłkiem. Można by dodać, że podobnie to, co spontaniczne, to, co jest najgłębszym ludzkim pragnieniem i jego „głosem serca”, łączy się z pracą, ascezą, również z pewnym, dobrze rozumianym, przyzwyczajeniem.
To nie produkt
Trzeba przyznać, że rutyna i przyzwyczajenie mają u nas fatalną prasę. Współcześnie mówi się o nich najczęściej w kontekście wiary obumarłej, „oswojenia się” z Bogiem i znieczulenia na Jego tajemnicę. Ale mają one przecież także pozytywną stronę: dopiero na gruncie pewnej rutyny i przyzwyczajenia, a więc stałości niezależnej od emocjonalnych fluktuacji, może wyrosnąć dojrzała wiara. Człowiek nie może być nieustannym mistykiem, który „idzie” tylko od uniesienia do uniesienia – zresztą nawet mistycy nie poprzestawali na samych odczuciach. O ile początek wiary może się wiązać z jakimś przełomowym doświadczeniem, o tyle jej wzrost wymaga stałości, przypomina trochę wzrost drzewa, niemożliwy do zaobserwowania dla kogoś, kto domaga się wymiernych efektów po każdym podjętym wysiłku.
Msza św. nie jest „produktem” skrojonym pod nasze gusta. Dorastamy do niej powoli i pewnie nigdy nie dorośniemy w pełni. Człowiek niecierpliwy, oczekujący za każdym razem spektaklu i zaspokojenia swojej ciekawości, może ją potraktować tak, jak Herod potraktował prowadzonego na mękę Jezusa: oczekiwał po Nim wielu znaków, nie ujrzał ich, więc Nim wzgardził. Jeśli jednak potraktujemy coniedzielne uczestnictwo we Mszy św. nie jako nużący obowiązek, ale jako powolny proces wychowawczy, wtajemniczenie w coś wielkiego i subtelnego, z pewnością uda nam się w końcu dostrzec jej wartość i piękno. Msza św. jest w tym trochę podobna do muzyki symfonicznej. Trudniej się w nią wsłuchać niż w piosenkę nadawaną w radiu, ale – w przeciwieństwie do tej ostatniej – nigdy się nie znudzi ani nie „przeje”. Podobnie jest z Mszą św.: jeśli raz odkryje się jej głębię, ciągle będzie się w niej odsłaniać coś nowego.",Ks. Andrzej Persidok,https://www.niedziela.pl/numer/2022/48,wiara,https://www.niedziela.pl/artykul/162636/nd/Z-milosci-czy-z-obowiazku
Włochy: w latach 2020-21 było 89 ofiar przestępstw seksualnych w Kościele,"W latach 2020-21 w Kościele katolickim we Włoszech odnotowano 89 ofiar wykorzystywania seksualnego, których miało się dopuścić 68 sprawców. Mówi o tym raport, będący owocem pracy terytorialnej sieci Diecezjalnych i Międzydiecezjalnych Służb Opieki nad Nieletnimi i Bezbronnymi, ogłoszony przez Włoską Konferencję Biskupią (CEI) 17 listopada – w przededniu Narodowego Dnia Modlitwy Kościoła Włoskiego za Ofiary i Tych, Którzy Przeżyli Nadużycia, w intencji Troski o Nieletnich i Osoby Bezbronne. Dokument ten, zatytułowany ""Chronić, zapobiegać, kształtować"", o który bardzo zabiegał m.in. przewodniczący episkopatu kard. Matteo M. Zuppi, szczegółowo omawia poszczególne przypadki i proponuje środki zaradcze.","Z opracowania wynika, iż owe przestępstwa obejmują bardzo szeroki zestaw czynów, np. niestosowne zachowania i język, kontakt fizyczny, molestowanie i stosunki seksualne, obrazy i filmy pornograficzne, zaczepki i zachęty przez internet, przemoc domowa i akty ekshibicjonizmu. Te i inne czyny dotyczyły w ciągu minionych dwóch lat 89 osób, z których 61 było w wieku 10-18 lat, 16 powyżej 18. roku życia i 12 poniżej 10 lat. Prawie 53 proc. ujawnionych obecnie przypadków dotyczy spraw najnowszych a nieco ponad 47 proc. – dawniejszej przeszłości.","kg (KAI
/ilfattoquotidiano.it
/VaticanNews)
/Rzym",,Włochy,https://www.niedziela.pl/artykul/86390/Wlochy-w-latach-2020-21-bylo-89-ofiar
"Z duchem czasu, czy z Duchem Świętym?",Wiara w Boga bywa trywializowana – na życzenie i z udziałem samych wyznawców.,"Nie ma nic złego w tym, że do szerzenia wiary chrześcijańskiej wprzęgane są multimedia, w tym także media społecznościowe. Każda epoka ma adekwatne do rozwoju technologicznego środki przekazu. Kiedyś wystarczało słowo pasterza czy list uczonych w Piśmie. Potem znaczenia nabierały nie tylko nauki wybitnych kaznodziei, ale także Święte Księgi, najpierw żmudnie przepisywane ręcznie, a potem, wraz z wynalezieniem druku oraz upowszechnieniem znajomości czytania i pisania, trafiające do szerszego kręgu odbiorców, w tym także „pod strzechy”. Nikt nie kwestionował również roli prasy, a potem radia i telewizji w dziele ewangelizacji narodów oraz w przybliżaniu wiernym wydarzeń z życia Kościoła. Na gruncie polskim wystarczy przypomnieć fenomen założonego przez św. o. Maksymiliana Kolbe miesięcznika Rycerz Niepokalanej, który w styczniu 1922 r. „startował” z nakładem 5 tys. egz., a w latach 1938-39 ukazywał się w nakładzie ok. 800 tys. egz. (obecnie dziesięć razy mniej, ale nadal się ukazuje). Od blisko stu lat piękną kartę w szerzeniu wiary i wartości patriotycznych zaznacza także Niedziela, współgrająca w tym dziele z innymi, i starszymi, czasopismami katolickimi: Przewodnikiem Katolickim i Gościem Niedzielnym. Nie sposób nie docenić transmisji radiowych Mszy św. oraz radiowych i telewizyjnych transmisji z pielgrzymek św. do Ojczyzny, czy wreszcie multimedialnych (bo doszedł także internet) transmisji nabożeństw podczas niedawnej pandemii COVID-19. Ktoś mógłby nawet powiedzieć: „Wreszcie! Kościół idzie z duchem czasu!”.","Marian Salwik
Pracownik samorządowy, geograf",https://www.niedziela.pl/numer/2022/45,felieton,https://www.niedziela.pl/artykul/162321/nd/Z-duchem-czasu-czy-z-Duchem-Swietym
Tworzą żywy Kościół,W Centrum Kultury 8 października odbyła się uroczysta gala jubileuszowa z okazji 30-lecia istnienia diecezji ełckiej.,"Na wydarzenie licznie przybyli przedstawiciele wszystkich parafii w diecezji oraz zaproszeni goście. Biskup ełcki Jerzy Mazur, wprowadzając zgromadzonych w uroczystości, zaznaczył, że przeżywany jubileusz diecezji przypada na trudny czas, który jest naznaczony cierpieniami i wyzwaniami spowodowanymi przez pandemię COVID-19 oraz trwającą wojnę na Ukrainie.
W swoim wystąpieniu hierarcha przedstawił również kilka najważniejszych wyzwań, które stoją przed diecezją ełcką: – Kościół ełcki winien wsłuchiwać się w głos Ducha Świętego i szukać odpowiedzi na pytanie: jak pomóc duchownym i wiernym świeckim w odnowieniu relacji z Chrystusem? Apelował: – Zachęcam wiernych do zrzeszania się w różnych wspólnotach, ruchach i stowarzyszeniach kościelnych. One winny być dla nas przede wszystkim szkołami świętości.
Z okazji jubileuszu diecezji została wydana publikacja pt. Ex Vita vivit! („Z życia Boga żyję”). Jest to obraz Kościoła ełckiego z jego 30-letnią historią. – W tłumaczeniu tytuł publikacji odnosi się do naszej diecezji, bo podkreśla, że Kościół ełcki żyje nie sam z siebie, ale z życia samego Boga – wyjaśnił ks. kan. dr Marcin Sieńkowski, rektor WSD. Kolejną publikacją wydaną z okazji jubileuszu diecezji jest książka o słudze Bożym ks. Kazimierzu Hamerszmicie autorstwa Grzegorza Polaka.
Świętowanie jubileuszu było także okazją do wyrażenia wdzięczności osobom szczególnie zaangażowanym w życie Kościoła i diecezji. Medal Biskupa Ełckiego został przyznany ok. 130 diecezjanom. Wśród nich zostali odznaczeni również włodarze miasta.",Przygotowały EDC i IC,https://www.niedziela.pl/numer/2022/43,diecezja ełcka,https://www.niedziela.pl/artykul/162075/nd/Tworza-zywy-Kosciol
Aby ważny był człowiek,"O wzorze lekarza-humanisty, sensie cierpienia i zaufaniu do służby zdrowia z ks. Władysławem Dudą rozmawia Łukasz Krzysztofka.","Łukasz Krzysztofka: Czego środowiska medyczne mogą nauczyć się od swojego patrona – św. Łukasza?
Ks. Władysław Duda: On jest postacią, która – jak mówią niektórzy – przeważa charakter leczenia na stronę humanizmu. Medycyna jest dzisiaj coraz bardziej odhumanizowana. Brakuje nam wspaniałych lekarzy-humanistów, którzy nie tylko znali doskonale swój fach, ale również byli mecenasami sztuki, literatury, chodzili na uroczystości kulturalne. Stanowili pewną elitę życia kulturalnego i duchowego. Myślę, że to jest też zadanie duszpasterstwa, żeby św. Łukasz stał się patronem lekarza-humanisty, szeroko patrzącego na świat i człowieka w sposób holistyczny. Chodzi o to, żeby nie było leczenia wyłącznie samego ciała, ale również, aby lekarz uczestniczył także w leczeniu psychiki, ducha i w jakiś sposób miał udział w rozwoju duchowości pacjenta.
Od ponad trzydziestu lat centrum duszpasterstwa środowisk medycznych archidiecezji warszawskiej jest kościół św. Zygmunta na Bielanach. Dlaczego właśnie to miejsce?
Świątynia ta od 1987 r. jest związana ze środowiskiem hospicyjnym. Tu powstało pierwsze hospicjum domowe i zaczął się ruch hospicyjny w Warszawie. Dzięki Katarzynie Dębińskiej zrodziła się myśl o powstaniu hospicjum. Ona nas zmobilizowała – wiele pielęgniarek, lekarzy, innych pracowników medycznych – żeby tę opiekę hospicyjną prowadzić wówczas na całą Warszawę. Decyzją kard. Józefa Glempa przyszedłem do parafii św. Zygmunta w 1989 r. z myślą o włączeniu się w prace hospicyjne, a jednocześnie na początku lat 90. ksiądz prymas powołał mnie jako duszpasterza służby zdrowia. Od tamtego czasu przy kościele gromadzą się środowiska medyczne.
5 lat temu kard. Kazimierz Nycz ponownie powołał Księdza na archidiecezjalnego duszpasterza środowisk medycznych. Co duszpasterstwo to oferuje swoim podopiecznym?
W kościele św. Zygmunta w każdą niedzielę o godz. 17.30 jest odprawiana Msza św. dla środowisk medycznych. Są na nią zaproszeni lekarze i pielęgniarki, ale także aptekarze, laboranci medyczni, rehabilitanci, ratownicy czy przedstawiciele np. wspólnoty Sant’Egidio, którzy dużo uwagi poświęcają chorym. Jest też środowisko Kawalerów Maltańskich. Jednym z głównych spotkań w ciągu roku jest opłatek u kardynała. Odbywa się także wiele spotkań formacyjnych.
REKLAMA
Środowiska medyczne są od ponad dwóch lat na pierwszej linii frontu walki z COVID-19. Co jest priorytetem w opiece duszpasterskiej w tym trudnym czasie?
Ważne jest bycie z nimi i mówienie o nich jako o grupie zawodowej, która pokonuje bardzo trudny czas. Wiadomo, jak bardzo różne postawy były w społeczeństwie w okresie pandemii, kiedy służba zdrowia zaczęła działać w sposób wywołujący falę krytyki, ponieważ zostały pozamykane przychodnie, zamknięte gabinety, bardzo wiele usług medycznych było świadczonych tylko przez telefon. To wszystko spowodowało zachwianie zaufania do środowiska medycznego. Sądzę, że duszpasterstwo dzisiaj powinno współpracować z całym środowiskiem medycznym, aby pomóc mu odzyskać zaufanie, które jest bardzo ważną funkcją działania służby zdrowia.
Na co dzień spotyka się Ksiądz z osobami terminalnie chorymi. W jaki sposób właściwie podchodzić do człowieka, który jest pacjentem hospicjum?
Od dawna stosujemy zasadę w naszej pracy, że idziemy zawsze pół kroku za pacjentem. To on jest, jak to mówi jedna z liderek ruchu hospicyjnego w Gdańsku prof. Joanna Penson, kierownikiem zespołu hospicyjnego. On decyduje o tym, co nastąpi, jeśli chodzi o funkcjonowanie, a wszyscy podążają za nim. To jest zasada również dla rodziny, żeby dać temu pacjentowi w tym najbardziej tragicznym dla niego momencie, możliwość decydowania, żeby nie czuł się skrępowany. I tak już jest wystarczająco zniewolony przez samą postępującą chorobę. Ona co kilka dni sprawia, że pacjent staje się mniej sprawny, mniej może decydować o sobie, jest coraz bardziej zależny od otoczenia. Chodzi o to, żeby jeszcze bardziej nie przykrywać go „czapką”, nie decydować za niego, ale dawać możliwości jednak podejmowania decyzji w różnych sprawach dopóki może, dopóki jego decyzję są jeszcze możliwe.
REKLAMA
W takich sytuacjach pojawia się pytanie o sens cierpienia. Dlaczego każde cierpienie ma wartość w oczach Boga?
Ponieważ jest odwołaniem się do śmierci krzyżowej Chrystusa i Jego drogi krzyżowej, udziałem w zbawieniu świata przez Chrystusa. To zawsze jest bardzo trudny temat, wywołujący dużo emocji. Cierpienie samo w sobie jest tajemnicą, jeżeli podejść do niego jako do cierpienia, nie do samego bólu. Hospicjum stawia sobie za zadanie absolutnie walkę z bólem. Ból jest złem, natomiast cierpienie jest wtedy, kiedy chory sam decyduje się to cierpienie przyjąć. Nie można człowiekowi, który ma duży ból, powiedzieć: To jest dar cierpienia, które daje ci Bóg w tej chwili. To byłoby straszne dla takiego człowieka. Cierpienie jest zawsze aktem woli. Ja chcę, rozumiem, że to moje cierpienie w jakiś sposób włącza się w zbawczą ofiarę Chrystusa. Wtedy sam muszę zdecydować, czy chcę cierpienie przyjąć.
Co będzie się działo u św. Zygmunta 18 października – w dniu święta św. Łukasza?
O godz. 18.30 uroczystą Mszę św. w intencji środowisk medycznych odprawi kard. Kazimierz Nycz. Będzie to wyraz wdzięczności za ofiarność środowiska medycznego w czasie pandemii. Po Mszy św. również w kościele odbędzie się wernisaż wystawy prac malarskich dr. Włodzimierza Cerańskiego, chirurga, związanego ze szpitalem kolejowym w Międzylesiu i Okręgową Izbą Lekarską w Warszawie. Jest on członkiem Związku Artystów Malarzy i Grafików. Po wernisażu około godz. 20.00 rozpocznie się koncert Chóru i Orkiestry Okręgowej Izby Lekarskiej w Warszawie pod dyrekcją Beaty Herman. Wszystkich członków środowisk medycznych bardzo serdecznie zapraszam.
Ks. kan. Władysław Duda, duszpasterz środowisk medycznych archidiecezji warszawskiej, dyrektor Archidiecezjalnego Zespołu Domowej Opieki Paliatywnej. Rezydent w parafii św. Zygmunta na Bielanach.",Z ks. Władysławem Dudą rozmawiał Łukasz Krzysztofka,https://www.niedziela.pl/numer/2022/42,służba zdrowia,https://www.niedziela.pl/artykul/162017/nd/Aby-wazny-byl-czlowiek
Punkt zwrotny na Wyspach,Czy cokolwiek z tego co dzieje się teraz w Wielkiej Brytanii może się przełożyć na nową falę chrześcijańskich nawróceń? To się dopiero okaże.,"Pogrzeb królowej Elżbiety II, w którym uczestniczyło ok. 500 światowych przywódców, przypomniał o „delikatnej potędze” Wielkiej Brytanii na świecie. Było to również spektakularne potwierdzenie – w starożytnej scenerii opactwa westminsterskiego, w samym centrum władzy – nieustannej przewagi chrześcijaństwa. Chociaż uroczystości były przygotowane przez Kościół anglikański, przywódcy innych wyznań również w nich uczestniczyli, w tym katolicki kardynał Vincent Nichols. Co to może zwiastować? Nowy król – Karol III w swoim pierwszym narodowym orędziu powiedział o „szczególnych stosunkach i odpowiedzialności” wynikających z jego związku z wiarą protestancką. Ponadto gdy spotkał przywódców religijnych w londyńskim pałacu Buckingham, podkreślił, że ma „dodatkowy obowiązek”. Cytując Karola III, to „obowiązek ochrony przestrzeni dla wiary i jej praktykowania przez religie, kultury, tradycje i wierzenia, do których kierują nas nasze serca i umysły”. „Przekonania, które rozkwitają w naszym bogato zróżnicowanym społeczeństwie i przyczyniają się do jego rozwoju, różnią się od siebie. Nasze społeczeństwo może się rozwijać tylko dzięki wyraźnemu zbiorowemu zaangażowaniu w podstawowe zasady wolności sumienia, hojności ducha i troski o innych, które są esencją naszej narodowości” – dodał. Brzmi zachęcająco, mimo wszystko jednak nie powinniśmy oczekiwać zbyt wiele.
Chrześcijanie na Wyspach
Coraz mniej ludzi deklaruje przynależność religijną. W ostatnich sondażach już tylko ok. połowy obywateli deklarowało się jako chrześcijanie (dwie dekady temu – ponad 70% ). W 2019 r. badanie Eurobarometru wskazało, że 14% osób to anglikanie, 13% – katolicy, a zdeklarowanych niewierzących było 37%. Chociaż dane są różne, prawdopodobne jest, że aktywne członkostwo we wszystkich Kościołach spadło znacząco od początku pandemii COVID-19.
Po sprowadzeniu na początku XIX wieku wspólnoty katolickiej do niewielkiej mniejszości, skupionej głównie wokół starych rodzin i intelektualnych konwertytów, Kościół katolicki w Wielkiej Brytanii został wzbogacony falami imigracji z Hiszpanii, Włoch, Irlandii, Polski i innych krajów. Wszystkie wniosły znaczący wkład w kulturę i duchowość katolicką tego kraju.
REKLAMA
Katolicy w dużej mierze otrząsnęli się z dawnej nieśmiałości i mają teraz wpływ na życie publiczne, a także na edukację, sztukę i literaturę oraz na kluczowe instytucje medialne, takie jak BBC. Boris Johnson, chociaż nie był praktykującym katolikiem (przynajmniej formalnie), to był pierwszym brytyjskim premierem katolickim, kiedy objął urząd w 2019 r.; katolikami są również prominentni politycy w nowym konserwatywnym rządzie Liz Truss.
Co zmienią rządy nowego króla?
Zainteresowanie tym, co Kościół ma do zaoferowania, wzrosło za papieża Franciszka i wygląda na to, że będzie się rozwijać. Dawne antykatolickie stereotypy coraz częściej uznaje się za nieprawdziwe i niesprawiedliwe, a Kościół katolicki cieszy się coraz większym uznaniem, zauważa się jego stabilność – w przeciwieństwie do podziałów i niepewności nękających Kościół protestancki. Wielka Brytania może zmierzać w kierunku nowego „katolickiego przełomu”. Na razie jednak tym, którzy oglądali pogrzeb królowej, przypomniały się także bogactwo i głębia dziedzictwa anglikańskiego, z jego wspaniałymi zabytkowymi katedrami, tradycjami muzyki sakralnej, liturgii i kaznodziejstwa. Kiedy Benedykt XVI uczestniczył w 2010 r. w liturgii w opactwie westminsterskim, jego rzecznik prasowy – ks. Federico Lombardi powiedział, że było to najpiękniejsze nabożeństwo, w jakim kiedykolwiek uczestniczył. A ponieważ Kościoły ponownie znalazły się w centrum uwagi na Wyspach, mają okazję do nawiązania ponownego kontaktu ze społeczeństwem.
Czy cokolwiek z tego może się przełożyć na nową falę chrześcijańskich nawróceń? To się dopiero okaże. Zobaczymy też, czy i w jaki sposób oficjalny status przypisywany wierze chrześcijańskiej mógłby się dostosować i rozwinąć pod rządami nowego króla. Elżbieta II chodziła do kościoła przez całe życie. Podczas swojej koronacji w 1953 r. obiecała, że zachowa „doktrynę, kult, dyscyplinę i rząd” Kościoła anglikańskiego, a także „prawdziwą wiarę protestancką” w Szkocji. Otworzyła synod generalny zarządzający Kościołem, była zaangażowana w wiele organizacji charytatywnych związanych z wiarą, a także utrzymywała bliskie kontakty z anglikańskim arcybiskupem Canterbury – Justinem Welbym. Za jego pośrednictwem utrzymywała również stosunki z ogólnoświatową Wspólnotą Anglikańską, której czterdzieści dwa autonomiczne Kościoły, liczące 85 mln członków, stanowią trzecie co do wielkości wyznanie chrześcijańskie na świecie, po katolicyzmie i prawosławiu.
Mroczne realia współczesności
Elżbieta II regularnie odwoływała się do swojej wiary w przemówieniach. „Życie Jezusa Chrystusa, Księcia Pokoju, jest inspiracją i kotwicą w moim życiu” – wyjaśniła w jednym ze swoich ostatnich orędzi na Boże Narodzenie. „Przykład Chrystusa nauczył mnie szanować i cenić wszystkich ludzi, bez względu na wiarę lub jej brak” – podkreśliła. Te wyznaczniki i wskazówki prawdopodobnie zmienią się nieco w nadchodzącym okresie, gdy tradycje i długo utrzymywane założenia zostaną ponownie ocenione, a cześć dla monarchii nie będzie się już skupiała na samej Elżbiecie II. Ostatnia podróż zmarłej królowej z Edynburga do Londynu zbiegła się w czasie z peregrynacją na Wyspach relikwii św. Bernadetty z Lourdes. Papież Franciszek w depeszy kondolencyjnej do Karola III oddał królowej Elżbiecie hołd, podkreślając jej „niestrudzoną służbę dla dobra narodu i wspólnoty, jej oddanie się obowiązkom, niezłomne świadectwo wiary w Jezusa Chrystusa i mocną nadzieję w Jego obietnice”. Przynajmniej na razie może to odzwierciedlać dominujące uczucie Brytyjczyków, że śmierć Elżbiety II oznacza odejście pokolenia, które wierzyło w przyzwoitość, szczerość, uczciwość, bezinteresowność i obowiązek – w przeciwieństwie do niechlubnych standardów i mrocznych realiów współczesności.
Autor jest korespondentem brytyjskiego tygodnika katolickiego The Tablet oraz współpracownikiem Catholic News Service w Waszyngtonie",Jonathan Luxmoore,https://www.niedziela.pl/numer/2022/41,Wielka Brytania,https://www.niedziela.pl/artykul/161825/nd/Punkt-zwrotny-na-Wyspach
Zwyczajni – niezwyczajni,"Od pewnego czasu przypominamy strażaków mknących od jednego pożaru do drugiego. Media średnio co tydzień lub dwa tygodnie gromko obwieszczają kolejną aferę z udziałem księdza, a my, członkowie Kościoła, czujemy się, jakbyśmy oberwali w głowę obuchem. Tym razem piszą prawdę czy kłamią? – zastanawiamy się. Z czasem okazuje się, że spora część to pomówienia a media podają półprawdę, ćwierćprawdę czy wprost kłamią, aby zohydzić w naszych oczach kolejnego kapłana, Kościół i wiarę w Chrystusa. Te same media natomiast nawet nie zająkną się na temat niezliczonych zastępów księży, którzy bez rozgłosu robią swoje, z oddaniem służąc Bogu i ludziom. Ktoś trafnie powiedział: „Kiedy z nieba spada gwiazda, wszyscy widzą tylko ją, ale nikt nie widzi tysięcy innych, które dalej świecą”. Chcemy na naszych łamach systematycznie prezentować sylwetki zwyczajnych – niezwyczajnych kapłanów, którzy są solą ziemi Kościoła w Polsce.","Oto najmłodszy proboszcz w diecezji toruńskiej – ks. Łukasz Skarżyński, rocznik 1983. Jako 33-latek został proboszczem toruńskiej parafii św. Andrzeja. Czyżby przykład błyskotliwej kościelnej, pożal się Boże, „kariery”? Nie – raczej Boży „wariat”, który w dzisiejszych trudnych czasach dał się swojemu biskupowi „wsadzić na minę” w postaci parafii, która dopiero co powstała na nowym osiedlu mieszkaniowym. Wokół piachy, daleko do sklepów, za to blisko do położonego na peryferiach miasta cmentarza komunalnego. Średnia wieku parafian niska – mnóstwo młodych małżeństw z małymi dziećmi i pewnie z dużymi kredytami. Żeby w takich warunkach budować kościół, trzeba być albo człowiekiem nieroztropnym, albo... No właśnie.
Najpierw duszpasterz, potem budowniczy
Ma dar skupiania współpracowników wokół swoich pomysłów. Działa dwutorowo. Buduje kościół z cegieł (do tej pory z pomocą parafian i sponsorów postawił dom parafialny z tymczasową kaplicą, salkami i mieszkaniami dla księży), ale przede wszystkim Kościół jako wspólnotę ludzi, w której każdy, niezależnie od wieku, stanu, stopnia „zażyłości” z Kościołem, ma szansę znaleźć swoje miejsce. Wspólnoty formacyjne, punkt przedszkolny „Lolek”, zajęcia sportowe dla chłopców i mężczyzn, basen, nordic walking, schola parafialna, angielski i informatyka dla seniorów, gry planszowe dla dzieci i dorosłych, robotyka, ministranci, poradnia psychologiczno-prawna – m.in. dzięki tym zajęciom przy parafii można rozwijać swoje pasje i zainteresowania oraz nawiązywać relacje. A przecież to tylko dodatek do tego, co najważniejsze: do sprawowania Eucharystii, do udzielania sakramentów, do prowadzenia ludzi do Boga, do codziennej adoracji Najświętszego Sakramentu. Budowa budową, ale od razu widać, co (a raczej: Kto...) w tej parafii jest priorytetem...
Człowiek i kapłan
– Księdza Łukasza poznałam w brodnickim liceum, gdzie był moim katechetą – opowiada Ewa Melerska. – Kilkanaście lat temu młodzież nie lekceważyła tak ostentacyjnie religii, jednak moi koledzy i koleżanki poddawali księdza różnym „próbom”, chcąc sprowokować do emocjonalnych reakcji. Bezskutecznie. Czasem udawał, że nie słyszy zaczepek, kiedy indziej odpowiadał tak, że stawiał „do pionu”, ale bez obrażania. Ujął nas tym, że nie osądzał człowieka, choć grzech zawsze nazywał grzechem. Jeśli upominał, to z wyczuciem, smakiem i inteligencją. Dawał się poznać nie tylko jako kapłan, ale też jako człowiek: miłośnik sportu, zwłaszcza żużla.
REKLAMA
***
Ewangelizacja w górach, w kajaku i przy ognisku
Ksiądz Sławomir Witkowski – 13 lat starszy od ks. Łukasza. W przeszłości ojciec duchowny w toruńskim seminarium duchownym, dziś proboszcz w Mszanie – niewielkiej parafii k. Brodnicy, przed laty bardzo poranionej przez poprzednika.
Znamy się od dziecka – jeszcze z ministranckiej służby w naszej rodzinnej parafii w Kowalewie Pomorskim. To wtedy zapewne zapatrzył się na duszpasterski styl śp. ks. Stefana Rogowskiego, który potrafił zgromadzić przy ołtarzu ponad setkę chłopaków. Z jednej strony wymagał dyscypliny i pobożności, z drugiej – grał z nami piłkę, rzucał się śnieżkami, zabierał do kina, organizował wakacyjne obozy pod namiotami. To zamiłowanie do niekonwencjonalnych działań duszpasterskich pozostało w ks. Sławku do dziś. W jego parafii prężnie działają Skauci Króla – wspólnota nastawiona na przekazywanie dzieciom wiary metodami harcerskimi. Proboszcz, zapalony turysta, co rusz organizuje wyprawy w góry, rajdy rowerowe i spływy kajakowe. Są one szkołą zaradności, radzenia sobie w każdych okolicznościach, oraz – ks. Sławek nie byłby sobą, gdyby z tego nie skorzystał – okazją do ewangelizowania.
Zbawienie parafian ponad wszystko
– To kapłan, dla którego parafia, a ściślej mówiąc: dobro duchowe czy mówiąc wprost: zbawienie wieczne parafian jest sprawą nadrzędną – mówi Wojciech Polakiewicz, którzy wraz z żoną Asią bierze udział w kajakowych i górskich eskapadach oraz jest zaangażowany w powstanie tamtejszego kręgu Domowego Kościoła.
REKLAMA
Ksiądz Sławek nie poddał się biernie pandemicznym restrykcjom. Zadbał o zwiększenie liczby Mszy św. sprawowanych w parafii w czasie, gdy obowiązywał limit pięciu wiernych w kościele, dostawił ławki na zewnątrz świątyni, nagrywał i umieszczał w sieci katechezy, nie „odpuścił” kolędy, ale wydłużył ją o kilka miesięcy. W swoich staraniach duszpasterskich jest konsekwentny i wytrwały, wręcz uparty. Jest typem kapłana, który walczy o dusze swoich parafian.
– Gdy w 2020 r. okazało się, że z powodu pandemii COVId-19 nie będzie procesji Bożego Ciała, proboszcz objechał bryczką lub obszedł pieszo wszystkie wsie w parafii i każdy dom z osobna pobłogosławił Najświętszym Sakramentem – opowiada parafianin Sławomir Stóżyński. – Nigdy tego nie zapomnę – dodaje.
***
Obaj kapłani z pewnością nie będą zachwyceni tym artykułem. Po pierwsze – ze skromności. Po drugie – powiedzą, że z łatwością mogliby wskazać godniejszych od siebie. Po trzecie – dodadzą, że jeszcze „nie ukończyli biegu”, więc takie laurki są przedwczesne. Po czwarte – to już dodaję od siebie – mogą ich dotknąć komentarze z „loży szyderców” – od współbraci w kapłaństwie (oby nielicznych), którzy nie lubią sobie „wyrywać rękawów”.
I jeszcze jedno. Kilka miesięcy temu ks. Łukasz w imieniu parafii przekazał dotychczasową drewnianą kaplicę na potrzeby armii ukraińskiej, z przeznaczeniem na szpital polowy. Z kolei ks. Sławomir z pomocą parafian wybudował kaplicę filialną dla mieszkańców wsi Małki. Obu kapłanów łączy jeszcze jedna rzecz: nie lekceważą kwestii finansowych, ale zdecydowanie przedkładają ponad nie kwestie duchowe. U nich w kancelarii naprawdę nie ma cennika za „usługi”.",Tomasz Strużanowski,https://www.niedziela.pl/numer/2022/40,księża,https://www.niedziela.pl/artykul/161718/nd/Zwyczajni-%E2%80%93-niezwyczajni
Święta Rita z Cascii „wybrała” to miejsce,Każdego 22. dnia miesiąca do Smolnej przybywa wielu pielgrzymów z różnych stron Polski. Odwiedzają oni Sanktuarium św. Rity i modlą się przez wstawiennictwo świętej patronki.,"Smolna to miejscowość niedaleko Oleśnicy na terenie parafii NMP Częstochowskiej w Ligocie Małej. Kościół w tej wsi znajduje się w pięknej lokalizacji, na niewielkiej górce. Stąd też miejsce to jest bardzo urokliwe, a ludzie bardzo gościnni, czego od wielu lat doświadczając pielgrzymi idący na Jasną Górę w ramach Pieszej Pielgrzymki Wrocławskiej. Dawniej pątnicy przechodzili tylko przez Smolną, a obecnie mają tam postój.
Owoc modlitwy ludzi
Nabożeństwo do św. Rity z Cascii zapoczątkowane zostało w Smolnej w 2013 roku przez ówczesnego proboszcza ks. Piotra Semeniuka. Wtedy to kapłan ten przywiózł z Cascii relikwie św. Rity. Uroczyste wprowadzenie relikwii dokonał abp Józef Kupny, metropolita wrocławski. Po niecałym roku od tego wydarzenia nowym proboszczem parafii został ks. Tomasz Bagiński, który dba o rozwój kultu patronki trudnych i po ludzku sądząc beznadziejnych spraw oraz małżeństw starających się o potomstwo. - Cały czas dbamy o to, aby nasze nabożeństwa były coraz piękniejsze. Nasz organista śpiewa pieśni ku czci św. Rity, jedna z nich jest nawet jego autorstwa - zaznacza kustosz sanktuarium i dodaje: - Patrząc po ilości wiernych przybywających do Smolnej, można stwierdzić, ze św. Rita wybrała sobie to miejsce i ten kult w tym niewielkim kościółku na górce się rozwija. I owocem obecności, modlitwy i wysłuchanych błagań jest to, że od 2020 roku ustanowione zostało w kościele Podwyższenia Krzyża Świętego w Smolnej, Sanktuarium św. Rity.
Miejsce kultu
Zauważając rozwijający się kult św. Rity w Smolnej i dobro, którego doświadczają wierni za wstawiennictwem tej świętej, 4 marca 2020 roku abp Józef Kupny, metropolita wrocławski, ustanowił sanktuarium św. Rity. - Widząc, jak wielu łask doświadczają wierni za wstawiennictwem św. Rity, postanowiłem o tym opowiedzieć naszemu księdzu arcybiskupowi. Metropolita wrocławski postanowił odwiedzić nasz kościół osobiście, przewodniczył liturgii i po tym wydarzeniu zapadła pozytywna decyzja. Czas ustanowienia sanktuarium w Smolnej przypadł na początek pandemii COVID -19. Z jednej strony dla nas była wielka radość z tej wspaniałej informacji, z drugiej strony obostrzenia spowodowane pandemią uniemożliwiły zorganizowanie uroczystości inaugurującej sanktuarium. Na szczęście ten trudny czas minął, dziś już nie ma obostrzeń, dlatego też 22 września, przy obecności metropolity wrocławskiej, taka uroczystość będzie miała miejsce - zaznacza ks. Tomasz Bagiński i dodaje: - Taka uroczystość jest dla nas ważna. Tego dnia zostanie oficjalnie odczytany dekret erygacyjny sanktuarium.
REKLAMA
Nabożeństwo
-Wierni odwiedzający Sanktuarium w Smolnej to nie są tylko starsze osoby, jak często obrazuje się ludzi Kościoła. Przyjeżdża wielu młodych ludzi wraz ze swoimi dziećmi. Przekrój wiekowy jest bardzo szeroki, od najmłodszych po najstarszych - mówi ks. Bagiński.
Nabożeństwo do św. Rity odbywa się każdego 22 dnia miesiąca o godz. 18:00. - Wyjątkiem jest tylko niedziela i święta. Wtedy rozpoczynamy o godz. 10:00 - zaznacza ks. proboszcz. Nabożeństwo do świętej patronki ma także odpowiednią formę. - Rozpoczynamy od okadzenia relikwii św. Rity, a następnie procesyjnie [księża + asysta] idziemy wzdłuż nawy głównej i wracamy do prezbiterium i na specjalnym postumencie przed ołtarzem głównym ustawiane są relikwie. Po rozpoczęciu Mszy świętej czytane są intencje - opowiada ks. kustosz i dodaje: - Modlimy się tylko za osoby żyjące. Następnie kontynuowana jest Eucharystia. Kolejnym elementem jest poświęcenie róż przyniesionych przez wiernych. Pięknie to wygląda, gdy wszyscy podnoszą róże na moment błogosławieństwa. Część róż pozostaje w świątyni, część jest zabierana do domów, aby później dzielić się płatkami róż z bliskimi - podkreśla ks. Tomasz Bagiński.
REKLAMA
Na zakończenie indywidualne błogosławieństwo otrzymują jubilaci i solenizanci z danego miesiąca. - Dotyczy to osób, które mają jubileusze małżeńskie czy urodzin oraz matki oczekujące potomstwa. Osoby te zawsze są proszone przed ołtarz. Kto zgłosi swoją obecność mailowo lub telefonicznie wcześniej otrzymuje pamiątkowy dyplom związany z naszym sanktuarium. Taka niewielka rzecz, ale sprawia wiele radości tym, którzy je otrzymują - zaznacza kapłan.
Oprócz tego w nabożeństwo wpisuje się błogosławieństwo relikwiami oraz olejem różanym. - Najpierw jeden z kapłanów błogosławi relikwiarzem, a następnie specjalnym pędzelkiem namaszczam czoła olejkiem różanym - opowiada kustosz.
Prośby
Wierni modlący się za wstawiennictwem św. Rity przychodzą z konkretnymi intencjami, prośbami, dziękczynieniami. - Tak naprawdę ludzie proszą o wszystko. Proszą o powrót do zdrowia, rozwiązanie problemów finansowych, wyzwolenie z nałogu dla siebie albo dla kogoś, o nawrócenie dla bliskich im osób, uzdrowienie relacji w rodzinie, o dobrego męża czy żonę, o dar rodzicielstwa, znalezienie pracy i wiele innych - wylicza ks. Bagiński i dodaje: - tych intencji jest bardzo wiele, każdą z nich czytamy, bo pielgrzymi chcą je usłyszeć i słuchają ich, nawet jak odczytanie ich trwa 30-50 minut. Nie brakuje także podziękowań za otrzymane łaski. Są świadectwa za uratowanie z ciężkiego wypadku, szczęśliwy przebieg operacji, za narodziny długooczekiwanego dziecka. Z racji tego, że nasz kościół jest sanktuarium, mamy księgę cudów i łask za wstawiennictwem św. Rity i tam zapisywane są te wszystkie Boże dzieła dokonane w życiu ludzi.
Kiedy przyjechać?
Do Smolnej przyjeżdżają pielgrzymi z różnych stron Polski. Najczęściej wybierają oni 22. dzień miesiąca, aby uczestniczyć w cyklicznym specjalnym nabożeństwie. Zdarzają się jednak wyjątki. - Zasadniczo do sanktuarium można wejść tylko wtedy, gdy odbywają się tam Msze święte i nabożeństwa. W ciągu dnia świątynia jest zamknięta. Jest to kościół filialny, oddalony kilka kilometrów od parafialnego, więc nie ma możliwości, aby cały czas ktoś czuwał nad bezpieczeństwem. Osoby, które chciałyby odwiedzić sanktuarium, o innej porze niż jest to zaplanowane, mogą zgłosić się do mnie mailowo lub telefonicznie, ustalając konkretny termin. W ostatnim czasie do Smolnej przyjechało kilka pielgrzymek autokarowych, które o swoim przyjeździe poinformowały wcześniej - mówi ks. Tomasz Bagiński i dodaje: - Mam wtedy możliwość opowiedzenia o sanktuarium i kulcie św. Rity, a także mogę pobłogosławić relikwiami św. Rity.
Wszelkie informacje, adres mailowy i nr telefonu, dostępne na stronie: sanktuariumswietejrity.pl",ks. Łukasz,,kierowcy,https://www.niedziela.pl/artykul/84632/Swieta-Rita-z-Cascii-%E2%80%9Ewybrala-to
Święta Rita „wybrała” to miejsce,Każdego 22. dnia miesiąca do Smolnej przybywa wielu pielgrzymów z różnych stron Polski. Odwiedzają oni sanktuarium św. Rity i modlą się przez wstawiennictwo świętej patronki.,"Smolna to miejscowość niedaleko Oleśnicy na terenie parafii NMP Częstochowskiej w Ligocie Małej. Kościół w tej wsi znajduje się w pięknej lokalizacji, na niewielkiej górce. Stąd też miejsce to jest bardzo urokliwe, a ludzie bardzo gościnni, czego od wielu lat doświadczają pielgrzymi idący na Jasną Górę w ramach Pieszej Pielgrzymki Wrocławskiej. Dawniej pątnicy przechodzili tylko przez Smolną, a obecnie mają tam postój.
Owoc modlitwy ludzi
Nabożeństwo do św. Rity z Cascii zapoczątkowane zostało w Smolnej w 2013 r. przez ówczesnego proboszcza ks. Piotra Semeniuka. Wtedy to kapłan ten przywiózł z Cascii relikwie św. Rity. Uroczystego wprowadzenie relikwii dokonał abp Józef Kupny, metropolita wrocławski. Po niecałym roku od tego wydarzenia nowym proboszczem parafii został ks. Tomasz Bagiński, który dba o rozwój kultu patronki trudnych i po ludzku sądząc beznadziejnych spraw oraz małżeństw starających się o potomstwo. – Cały czas dbamy o to, aby nasze nabożeństwa były coraz piękniejsze. Nasz organista śpiewa pieśni ku czci św. Rity, jedna z nich jest nawet jego autorstwa – zaznacza kustosz sanktuarium i dodaje: – Patrząc na ilość wiernych przybywających do Smolnej, można stwierdzić, że św. Rita wybrała sobie to miejsce i ten kult, w tym niewielkim kościółku na górce się rozwija. Owocem obecności, modlitwy i wysłuchanych błagań jest to, że od 2020 r. ustanowione zostało w kościele Podwyższenia Krzyża Świętego w Smolnej, sanktuarium św. Rity.
Miejsce kultu
Zauważając rozwijający się kult św. Rity w Smolnej i dobro, którego doświadczają wierni za wstawiennictwem tej świętej, 4 marca 2020 r. abp Józef Kupny, metropolita wrocławski, ustanowił sanktuarium św. Rity. – Widząc, jak wielu łask doświadczają wierni za wstawiennictwem św. Rity, zdecydowałem się opowiedzieć o tym naszemu arcybiskupowi. Metropolita wrocławski postanowił odwiedzić nasz kościół osobiście, przewodniczył liturgii i po tym wydarzeniu zapadła pozytywna decyzja. Czas ustanowienia sanktuarium w Smolnej przypadł na początek pandemii COVID-19. Z jednej strony dla nas była to wielka radość z tej wspaniałej informacji, z drugiej strony obostrzenia spowodowane pandemią uniemożliwiły zorganizowanie uroczystości inaugurującej sanktuarium. Na szczęście ten trudny czas minął, dziś już nie ma obostrzeń, dlatego też 22 września uroczystość będzie miała miejsce z obecnością metropolity wrocławskiego – zaznacza ks. Tomasz Bagiński i dodaje: – Taka uroczystość jest dla nas ważna. Tego dnia zostanie oficjalnie odczytany dekret erygacyjny sanktuarium.
REKLAMA
Nabożeństwo
– Wierni odwiedzający sanktuarium w Smolnej to nie tylko starsze osoby, jak często obrazuje się ludzi Kościoła. Przyjeżdża tu wielu młodych wraz ze swoimi dziećmi. Przekrój wiekowy jest bardzo szeroki, od najmłodszych po najstarszych – mówi ks. Bagiński.
Nabożeństwo do św. Rity odbywa się każdego 22. dnia miesiąca o godz. 18. – Wyjątkiem jest tylko niedziela i święta. Wtedy rozpoczynamy o godz. 10 – zaznacza ks. proboszcz. Nabożeństwo do świętej patronki ma także odpowiednią formę. – Rozpoczynamy od okadzenia relikwii św. Rity, a następnie procesyjnie (księża plus asysta) idziemy wzdłuż nawy głównej i wracamy do prezbiterium, by na specjalnym postumencie przed ołtarzem głównym ustawić relikwie. Po rozpoczęciu Mszy św. czytane są intencje – opowiada ks. kustosz i dodaje: – Modlimy się tylko za osoby żyjące. Następnie kontynuowana jest Eucharystia. Kolejnym elementem jest poświęcenie róż przyniesionych przez wiernych. Pięknie to wygląda, gdy wszyscy podnoszą róże na moment błogosławieństwa. Część kwiatów pozostaje w świątyni, część jest zabierana do domów, aby później dzielić się płatkami z bliskimi – podkreśla ks. Tomasz Bagiński.
Na zakończenie indywidualne błogosławieństwo otrzymują jubilaci i solenizanci z danego miesiąca. – Dotyczy to osób, które mają jubileusze małżeńskie czy urodziny oraz matek oczekujących potomstwa. Osoby te zawsze są proszone przed ołtarz. Kto zgłosi swoją obecność mailowo lub telefonicznie wcześniej otrzymuje pamiątkowy dyplom związany z naszym sanktuarium. Taka niewielka rzecz, ale sprawia wiele radości tym, którzy go otrzymują – zaznacza kapłan.
REKLAMA
Oprócz tego w nabożeństwo wpisuje się błogosławieństwo relikwiami oraz olejem różanym. – Najpierw jeden z kapłanów błogosławi relikwiarzem, a następnie specjalnym pędzelkiem namaszczam czoła olejkiem różanym – opowiada kustosz.
Prośby
Wierni modlący się za wstawiennictwem św. Rity przychodzą z konkretnymi intencjami, prośbami, dziękczynieniami. – Tak naprawdę ludzie proszą o wszystko. Proszą o powrót do zdrowia, rozwiązanie problemów finansowych, wyzwolenie z nałogu dla siebie albo dla kogoś, o nawrócenie dla bliskich im osób, uzdrowienie relacji w rodzinie, o dobrego męża czy żonę, o dar rodzicielstwa, znalezienie pracy i wiele innych – wylicza ks. Bagiński i dodaje: – tych intencji jest bardzo wiele, każdą z nich czytamy, bo pielgrzymi chcą je usłyszeć i słuchają ich, nawet jak odczytanie ich trwa 30-50 minut. Nie brakuje także podziękowań za otrzymane łaski. Są świadectwa za uratowanie z ciężkiego wypadku, szczęśliwy przebieg operacji, za narodziny długo oczekiwanego dziecka. Z racji tego, że nasz kościół jest sanktuarium, mamy księgę cudów i łask za wstawiennictwem św. Rity i tam zapisywane są te wszystkie Boże dzieła dokonane w życiu ludzi.
Kiedy przyjechać?
Do Smolnej przyjeżdżają pielgrzymi z różnych stron Polski. Najczęściej wybierają oni 22. dzień miesiąca, aby uczestniczyć w cyklicznym specjalnym nabożeństwie. Zdarzają się jednak wyjątki. – Zasadniczo do sanktuarium można wejść tylko wtedy, gdy odbywają się tam Msze św. i nabożeństwa. W ciągu dnia świątynia jest zamknięta. Jest to kościół filialny, oddalony kilka kilometrów od parafialnego, więc nie ma możliwości, aby cały czas ktoś czuwał nad bezpieczeństwem. Osoby, które chciałyby odwiedzić sanktuarium, o innej porze niż jest to zaplanowane, mogą zgłosić się do mnie mailowo lub telefonicznie, ustalając konkretny termin. W ostatnim czasie do Smolnej przyjechało kilka pielgrzymek autokarowych, które o swoim przyjeździe poinformowały wcześniej – mówi ks. Tomasz Bagiński i dodaje: – Mam wtedy możliwość opowiedzenia o sanktuarium i kulcie św. Rity, a także mogę pobłogosławić relikwiami św. Rity.
Kustosz sanktuarium ks. Tomasz Bagiński zaprasza do odwiedzenia strony sanktuariumswrity.pl",Ks. Łukasz Romańczuk,https://www.niedziela.pl/numer/2022/39,prezentacja parafii,https://www.niedziela.pl/artykul/161695/nd/Swieta-Rita-%E2%80%9Ewybrala-to-miejsce
Watykan/ Papież: Trwa trzecia wojna światowa w kawałkach,"""Europą i całym światem wstrząsnęła nadzwyczaj groźna wojna; tak z powodu łamania prawa międzynarodowego, jak i ryzyka nuklearnej eskalacji oraz ciężkich konsekwencji ekonomicznych i społecznych"" - powiedział papież Franciszek podczas spotkania z ponad 90 nuncjuszami apostolskimi oraz specjalnymi przedstawicielami w czwartek.","W wystąpieniu skierowanym do watykańskich ambasadorów papież zaznaczył również: ""Burza pandemii Covid-19 zmusiła nas do różnych ograniczeń w życiu codziennym i naszej działalności duszpasterskiej. Teraz wydaje się, że najgorsze minęło"".
Ale, jak dodał Franciszek, ""trwa również trzecia wojna światowa w kawałkach, której świadkami jesteście w miejscach, w których pełnicie swą misję"".

PODZIEL SIĘ CYTATEM
Papież podziękował nuncjuszom za to, co robią w obliczu cierpienia ludności w różnych częściach świata.
REKLAMA
Franciszek odnotował, że Kościół ""ma na horyzoncie"" Rok Święty 2025, do którego już rozpoczęły się przygotowania. (PAP)
sw/ ap/",PAP,,papież Franciszek,https://www.niedziela.pl/artykul/84226/Watykan-Papiez-Trwa-trzecia-wojna
Zadziwić świat łaskami,Co się działo na 14. Pompejańskim Dniu Skupienia Czcicieli Matki Bożej Królowej Różańca z Pompejów w kościele NMP Królowej Polski w Pogórzu?,"W spotkaniu 27 sierpnia uczestniczyli przedstawiciele wspólnot Apostolstwa Dobrej Śmierci (ADŚ) zaangażowanych w krzewienie nowenny pompejańskiej z naszej diecezji i ościennych oraz z Czech. Przed ołtarzem ustawiono obraz z wizerunkiem Matki Bożej Pompejańskiej, który poświęcił tuż przed Mszą św. misjonarz z parafii Matki Bożej Zwycięskiej Królowej Różańca w Shirati w Tanzanii ks. Konrad Caputa. Jest to dar uczestników Dnia Skupienia z 2021 r. dla upamiętnienia 14 lat spotkań w Pogórzu. Ubogaci tutaj galerię Matki Bożej. – Stoimy dziś przed łaskami słynącym obrazem, który 148 lat temu przyjechał do Pompei na wozie z obornikiem. Wielki papież Różańca, przyjaciel budowy sanktuarium w Pompejach, Leon XIII, powiedział o tym wizerunku: „Bóg dał nam ten wizerunek po to, żeby swoimi łaskami zadziwił cały świat”. Matka Boża zadziwia od 148 lat dolinę pompejańską, ziemię włoską i świat. A od 20 lat w sposób szczególny dzięki Bożej Opatrzności Polskę. Dziś zawierzamy Maryi naszą wspólnotę, prosząc o głęboką wiarę, która nasze życie uczyni podobnym do życia Jezusa, prosząc o miłosierdzie, o zwycięstwo nad siłami ciemności i uczynienie woli Bożej naszym jedynym drogowskazem. Prosimy, by Maryja uczyniła nas ludźmi modlitwy i była z nami w chwilach cierpienia – powiedział propagator Nowenny Pompejańskiej w Polsce, Tadeusz Kopeć, który wraz z diecezjalną moderator ADŚ Lidią Wajdzik odczytał „Modlitwę zawierzenia Królowej Różańca z Pompejów”.
Na dzień skupienia złożyły się m.in. modlitwa różańcowa i konferencja ks. Konrada Caputy o dziełach Maryjnych na Czarnym Lądzie. – Mija 40 lat, od kiedy wyjechałem z Polski. Moje powołanie od początku było misyjne i ukierunkowane na Maryję – powiedział. Wygłosił również kazanie. Podkreślał, że w jego parafii modlą się w intencji powołań kapłańskich i mają też codzienny Różaniec. Wspominał śp. prezydenta Tanzanii – wierzącego i praktykującego katolika, człowieka, który dał świadectwo wiary i poprosił papieża o zawierzenie Tanzanii Maryi Niepokalanej. – Nasze czasy, świat, Kościół potrzebuje świadków, ludzi, którzy żyją. Dla nas był nim prezydent. Widzieliśmy w ostatnich dwóch latach, jak Matka Boża się nami opiekuje. Wielu ludzi na świecie umarło z powodu tej choroby, ale i restrykcji. Czas epidemii pokazał, jaka jest nasza wiara. My się modliliśmy w kościołach o zwycięstwo nad szatanem, o ustąpienie tej choroby. Nie słyszałem, by ktoś w mojej parafii zmarł na COVID-19 – podkreślił.
Wśród uczestników znalazły się rodziny, które adoptowały dzieci na misjach. Zaadoptowano już 123 młodych ludzi. – Jesteśmy wdzięczni naszemu ks. misjonarzowi za dzieło adopcji dzieci i młodzieży – sierot, półsierot oraz kleryków z misji Shirati w Tanzanii, które prowadzi od wielu lat. Jesteśmy pod wielkim wrażeniem poświęcenia swojego życia w służbie najuboższym – zaznaczyła p. Katarzyna, która adoptowała sercem dwójkę dzieci z Shirati. – Misjonarz otrzymał od Pana Boga klucz, aby otwierał nasze serca na Miłosierdzie Boże – dodała Lidia Wajdzik. Wydarzenie zorganizowało Apostolstwo Dobrej Śmierci Diecezji Bielsko-Żywieckiej i Różańcowy Ruch Pompejański.
Z okazji 20 lat rozpoczęcia krzewienia Nowenny Pompejańskiej na Ziemi Cieszyńskiej, w Polsce i na świecie bp Roman Pindel będzie sprawował 2 października Mszę św. o godz. 18 w kościele Świętych Apostołów Protra i Pawła w Skoczowie.",Monika Jaworska,https://www.niedziela.pl/numer/2022/37,Matka Boża Pompejańska,https://www.niedziela.pl/artykul/161420/nd/Zadziwic-swiat-laskami
CBOS: dlaczego Polacy odchodzą z Kościoła?,"Raczej nie skandale pedofilskie i próby ich tuszowania oraz nie pieniądze, ale ogólnie krytyczne nastawienie do Kościoła i księży oraz własny światopogląd, w którym nie ma miejsca na wiarę religijną i potrzebę praktykowania - to główne powody rezygnacji z praktyk religijnych, jakie deklarują Polacy zapytani przez CBOS. Omawiając raport ""Dlaczego Polacy odchodzą z Kościoła?"" prof. Mirosława Grabowska zwraca uwagę, że praktykowanie porzuca coraz więcej coraz młodszych ludzi a wśród powodów przeważają uogólnione nastawienia i oceny, a nie konkretne zarzuty.","Autorka raportu, dyrektor CBOS prof. Mirosława Grabowska na wstępie wskazuje, że jak wynika z wieloletnich badań tego ośrodka, następuje powolny spadek poziomu wiary religijnej i szybszy spadek poziomu praktykowania. Od marca 1992 do czerwca 2022 odsetek osób dorosłych określających się jako wierzący spadł z 94% do 84%, zaś praktykujących regularnie (raz w tygodniu lub częściej) z blisko 70% do niemal 42%. Jednocześnie wzrósł odsetek niepraktykujących – z niespełna 9% do 19%. Prof. Grabowska powołuje się tu na dwa raporty CBOS: „Zmiany religijności Polaków po pandemii"" (czerwiec 2022) i „Polski pejzaż religijny – z dalekiego planu” (lipiec 2022).","CBOS, lk
/Warszawa (KAI)",https://www.niedziela.pl/numer/2013/24,Kościół,https://www.niedziela.pl/artykul/83741/CBOS-dlaczego-Polacy-odchodza-z-Kosciola
"Kazali przynieść pudełko po butach, by zabrać dziecko","Małgorzata, wolontariuszka Fundacji Życie i Rodzina, opowiedziała nam wstrząsającą historię o tym, jak namówiona przez lekarzy zgodziła się, by zabili jej dziecko. Ten moment okazał się punktem zwrotnym w jej życiu. Dziś, po 23 latach od tego wydarzenia, walczy o prawo do życia dla każdego poczętego dziecka i pokazuje prawdę o aborcji.","– Jesteś wolontariuszką Fundacji Życie i Rodzina, powiedz od jak dawna angażujesz się w działalność pro-life i jak to się zaczęło?
– W pro-life angażuje się od 7 lat. Zaczynałam od tzw. miękkiego pro-life, czyli od pomocy kobietom w ciąży (zagrożonym aborcją), mamom małych dzieci, które były w różnych trudnych sytuacjach. Organizowałam dla nich zbiórki potrzebnych rzeczy, kupowałam wyprawki dla dzieci, pomagałam w znalezieniu lekarza i opłacałam im wizyty lekarskie.
Przez pewien okres mieszkała u mnie samotna mama dwójki dzieci – kilkumiesięcznych Piotra i Pawła – poczętych w wyniku gwałtu. Ona z dnia na dzień w środku zimy została pozbawiona dachu nad głową i nie miała dokąd pójść. Mieszkaliśmy razem do momentu, aż nie znaleźliśmy tej mamie miejsca w domu samotnej matki. Od tamtej pory zaczęłam angażować się w różnego rodzaju działania pomocowe i szukałam kobiet, mam, którym mogłabym w jakiś sposób pomóc.
– Dlaczego w ogóle to robisz?
Dlatego, że sama dokonałam 23 lata temu aborcji eugenicznej... Pomoc tym mamom pomagała mi zagłuszyć własne sumienie, z powodu tego, co zrobiłam. Ja wiedziałam, że zrobiłam źle i bardzo chciałam pomóc innym matkom, żeby nie przechodziły przez to samo co ja.

PODZIEL SIĘ CYTATEM
REKLAMA
– Czy możesz opowiedzieć jak to było?
23 lata temu zaszłam w ciążę. To było moje pierwsze dziecko. Bardzo cieszyłam się na ten moment, kiedy przyjdzie na świat. Pod koniec piątego miesiąca ciąży powiedziano mi, że moje dziecko ma wadę genetyczną, wadę letalną – bezczaszkowie. Choć tak naprawdę do dziś nie wiem, czy faktycznie tak było, bo przeprowadzono tylko jedno badanie USG i to na takim starym sprzęcie. Ciężko mi zrozumieć, jak pani doktor, która wydała wyrok śmierci na moje dziecko, mogła przez starego typu sprzęt rozpoznać, że dziecko nie ma czaszki, a jednocześnie po urodzeniu nie potrafiła określić jego płci. W dokumentach widnieje tylko zapis „płód prawdopodobnie płci męskiej.”
W całej tej sytuacji nie padło słowo „aborcja”. Właściwie nikt nie skupiał się na moim dziecku, lekarze mówili o przerwaniu ciąży. Próbowano mnie brać na litość mówiąc: przed tobą całe życie, po co ci takie dziecko? Będziesz musiała na nie patrzeć. Potem zaczęli mnie straszyć, że ono we mnie obumrze i wtedy ja sama przez to umrę. Gdy widzieli, że dalej się opieram i nie chcę tego zrobić, zaczęli mnie szantażować rzucając argumentami: co ze mnie za wyrodna matka, że chce sprowadzać na świat dziecko, które będzie cierpiało i przeżywało straszne męki? I to był ten jeden argument, który w tym potwornym stresie, w tej mojej rozpaczy związanej z sytuacją, przemówił do mnie. Poczułam się winna, że przeze mnie moje dziecko może cierpieć i nie chciałam, żeby tak było.
Jednak do końca nie zdawałam sobie sprawy z tego, co się dzieje, nie rozumiałam. Nikt mi nie mówił o tym, że są środki przeciwbólowe, że dziecko można wprowadzić w stan śpiączki farmakologicznej, z góry założono, że to będzie dla mnie dobre, że moje dziecko będzie strasznie cierpieć, a ja już nigdy patrząc na takiego „potworka” nie będę chciała rodzić więcej dzieci. Więc podpisałam zgodę na przerwanie ciąży…
REKLAMA
Mój syn urodził się żywy na łóżku ginekologicznym. W momencie, w którym go wyjęto i położono mi między nogami okazało się, że jego serce nadal bije, więc lekarze musieli poczekać aż przestanie bić. Moje dziecko żyło jeszcze przez 7 dni… miał bardzo silne serce, ale lekarze codziennie podawali mu truciznę, która miała spowodować jego zgon. Po tym sprawdzali czy nadal jego serce bije.
Po tym wszystkim wpadłam w amok, dotarło do mnie, że to nie było przerwanie czegoś, do czego można za chwilę wrócić, ale że moje dziecko autentycznie umarło. Chciałam go jeszcze zobaczyć, ale lekarz nie chciał mi go pokazać, więc zadarłam głowę, by móc to zrobić. Tego widoku nie zapomnę do końca życia… Mój syn leżał na prawym boku, miał podkurczone nóżki, zgięte rączki… to nie był zlepek komórek, to był mały człowiek, któremu przestało bić serce. Ponieważ nie mogłam zapanować nad sobą, zawołano anestezjologa, który mnie uśpił.
Lekarze nie chcieli wyrzucić dziecka do odpadów medycznych, bo był trochę za duży, leżał na sali zabiegowej, w blaszanej misce przykryty ligniną, gdzie każdy przechodził, były badane inne pacjentki. W końcu do mojej mamy, która była wtedy przy mnie, przyszła salowa i poprosiła ją, by przyniosła pudełko po butach i zabrała ciało… Ja w tym momencie zwymiotowałam na łóżko. Po tym poprosiłam, by oddano go do kostnicy. Następnego dnia wypisałam się na własne żądanie, zamówiłam trumnę i zakład pogrzebowy zabrał moje dziecko na cmentarz.
– Co czułaś po dokonaniu aborcji?
REKLAMA
– Ja od początku czułam, że to nie jest tak, jak mi mówiono. Przez pierwszy okres czułam się jak męczennik. Myślałam, że zgadzając się na jego zabicie uratowałam go przed potwornym cierpieniem. To trwało do momentu, w którym dotarła do mnie prawda o tym, co naprawdę się wydarzyło. Byłam w depresji. Czułam się tak, jakby mi wyrwali wszystkie organy wewnętrzne i potrzebowałam to czymś wypełnić, by tego nie czuć. Bardzo szybko po tym zaszłam świadomie w kolejną ciążę. Właściwie w tym czasie, w którym normalnie powinnam mieć pod sercem jeszcze tamto dziecko, zaczęło bić już kolejne serce – drugiego dziecka. Miałam takie myśli: no dobrze przerwałam tamtą ciążę, ale mogę do tego wrócić – przecież ja muszę mieć swoje dziecko.
Czułam się oszukana i zmanipulowana przez lekarzy. Nie zapewniono mi opieki psychologicznej, nikt mi nie wyjaśnił, że mogę urodzić chore dziecko, że może ono żyć kilka dni, że mogę z nim być, że mogę go przytulić, że zdarzają się pomyłki, że nic nie jest pewne. Lekarze wykorzystali fakt, że byłam w ciężkim stanie psychicznym i zostawili jak śmiecia, któremu kazano przynieść pudełko po butach i zabrać sobie te resztki samej siebie, a potem do widzenia, następna pacjentka. Czułam ogromną złość i niesprawiedliwość, bo człowiek generalnie ufa lekarzom, przecież po coś ci ludzie studiują medycynę, psychologię, żeby pomagać ludziom, ale nie w taki sposób!
– Aktywiści aborcyjni zachwalają aborcję i mówią, że daje ona wielką ulgę kobiecie, uwalnia od ciężaru niechcianej ciąży i przywraca kobiecie wolność i decyzyjność… więc to nieprawda?
– Oczywiście, że to nieprawda. Ja przez wiele lat cierpiałam z powodu aborcji. Ciężar tej zbrodni był tak straszny, że omijałam cmentarz szerokim łukiem, bo było mi wstyd stanąć na tym grobie i powiedzieć: „dziecko przepraszam, że cię zabiłam, przepraszam, że tak wyszło, mam teraz następne dziecko.”
REKLAMA
Dopiero rękę wyciągnął do mnie Kościół, ale to też nie jest tak, że on uwolnił mnie całkowicie od ciężaru tej zbrodni. Sakrament Pokuty pomógł mi wybaczyć sobie i wyjść na spotkanie mojego zabitego dziecka. Zaprosiłam je do swojego życia i jakby wyciągnęłam do niego rękę, nadałam mu imię. Ono jest cały czas w moim życiu i myślach. Nie wymazuję tego, co się stało. Aborcja jest jak krew – ona cały czas płynie w żyłach. To dziecko cały czas jest – ja je kocham, czuję, że mi przebaczyło. Jednak nie zmienia to faktu, że to się dokonało – że odebrałam życie własnemu dziecku.

PODZIEL SIĘ CYTATEM
– Jako wolontariuszka bierzesz udział w pikietach antyaborcyjnych i pewnie nie raz dochodziło do konfrontacji z osobami, które domagają się legalizacji zabijania dzieci nienarodzonych, czy pamiętasz jakieś szczególne sytuacje?
– Było wiele takich sytuacji, które zapadły mi w pamięć. To głównie akty agresji wymierzone w moją osobę, włącznie z rękoczynami, bluźnierstwami, groźbami. Ja poniekąd rozumiem te wszystkie kobiety, które mnie atakują. Też kiedyś byłam na takim etapie, że wolałam nie czuć, nie myśleć, wymyślałam tysiące argumentów, które miały mnie usprawiedliwić, że podjęłam słuszną decyzję. Jednak ile ich bym sobie nie wymyśliła, to i tak w głębi wiedziałam, że to ja osobiście podpisałam się pod zgodną na zabójstwo mojego dziecka. Także rozumiem te kobiety, ich problemy, to uczucie wyrwania kawałka samej siebie, ale żyjemy w XXI wieku i nie ma przyzwolenia na takie akty agresji, wulgarność, zmuszanie i namawianie innych kobiet do aborcji, manipulowanie.
REKLAMA
Pamiętam akcję z 6 listopada 2021 r. Wraz z wolontariuszami Fundacji Życie i Rodzina zorganizowaliśmy, jak co tydzień, pikietę antyaborcyjną pod Ministerstwem Zdrowia w Warszawie. To było legalnie zgłoszone zgromadzenie. Modliliśmy się na niej Różańcem w intencji wycofania szczepionek skażonych aborcją, czyli takich, których producenci korzystają z linii komórkowych, które powstały z komórek pobranych od dzieci podczas aborcji. To wstrząsająca rzecz, bo takie procedury przeprowadza się na jeszcze żyjących dzieciach, a te linie wykorzystuje się do produkcji różnych preparatów szczepionkowych.
Nie wiem czy to przypadek czy nie, ale Urząd Miasta Stołecznego Warszawy zgodził się na zakłamaną manifestację proaborcyjną związaną ze śmiercią Izy z Pszczyny. I ten pochód kończył się o tej samej godzinie i w tym samym miejscu, pod Ministerstwem Zdrowia, gdzie my mieliśmy swoją pikietę. Może to było celowe zagranie, by doszło do konfrontacji, może ktoś nas chciał sprowokować w ten sposób do jakichś działań. Nie wiem. Nas było około 15 osób, a na manifestacji za aborcją było około 1500, więc były to siły nieproporcjonalne w stosunku do siebie. Gdy oni przyszli pod gmach Ministerstwa Zdrowia i nas zobaczyli, to próbowali na różne sposoby przeszkodzić w modlitwie – zachowywali się agresywnie, ubliżali nam, krzyczeli, grozili. Dopiero, w momencie, gdy poprosiłam wszystkich zgromadzonych, którzy przynieśli znicze, o wspólną modlitwę za wszystkie abortowane dzieci, to tamci zaczęli w pośpiechu uciekać. To wyglądało, jakby zaczęło docierać do nich, że te zabite dzieci to też ludzie, którym należą się takie same prawa jak tej kobiecie, która umarła w wyniku zaniedbań lekarskich. Niedawno w związku z tym wydarzeniem przyjechała do mnie Policja…
REKLAMA
– Policja przyjechała do Ciebie do domu? Dlaczego?
– Tak, policjanci przyjechali do mnie do domu i chcieli mnie przesłuchać, ale przecież mój dom to nie jest komenda powiatowa Policji. Nie chciałam, by przesłuchiwali mnie w domu, ale oni nie chcieli mi wystawić skierowania do stawienia się na komendzie, więc ostatecznie zgodziłam się na przesłuchanie w radiowozie. To wszystko działo się na oczach moich dzieci, w tym mojej niepełnosprawnej córeczki oraz na oczach sąsiadów. Usłyszałam od policjantów, że zgorszyłam ludzi widokiem abortowanego dziecka, które było na banerze, jaki mieliśmy podczas pikiety pod Ministerstwem Zdrowia.
– I przypomnieli sobie o tym po 9 miesiącach od wydarzenia?
– Tak, bo pewnie znów na jesień będzie akcja szczepień przeciw Covid-19 i chcą zrobić tak, żeby nam nie przyszło do głowy, by znów coś mówić o liniach płodowych w szczepionkach. Oni myślą, że trafili na osobę, która się przestraszy, gdy ktoś tupnie nogą. I że jak mnie ukarzą grzywną, to ja więcej nie pójdę na żadną pikietę. Teraz czekam na sprawę w sądzie, ale jeżeli sąd mnie skaże, to ja i tak tego nie zapłacę. Nie pracuję, wychowuję niepełnosprawne dziecko, którego ojciec nie żyje. Gdy nie zapłaci się grzywny, to sąd zmienia ją na karę pozbawienia wolności. Może świat potrzebuje dziś takich męczenników? Ludzi broniących życia chcą wsadzać do więzienia za mówienie prawdy, a tym, którzy domagają się zabijania nienarodzonych i którzy te dzieci zabijają, pozwala się bezkarnie na manifestacje na ulicach.
REKLAMA
– Wspomniałaś, że chcieli Cię przesłuchiwać w obecności Twojej niepełnosprawnej córki i innych osób w domu? Co czułyście, gdy policjanci ni stąd ni zowąd pojawili się pod Twoim domem?
– To był wstyd przed sąsiadami, a moja córka nie do końca rozumiała, dlaczego Policja przyjechała do mamy i co oni od niej chcą. Policja kojarzy się raczej z tym, że łapie przestępców – złodziei, morderców, gwałcicieli, więc jeśli do mamy przyjeżdżają funkcjonariusze policji, to znaczy, że zrobiła coś złego. To jest myślenie dziecka. Dziecko nie rozumie, że można paść ofiarą systemu. No jak jej miałam to wytłumaczyć? Córka ma 6 lat, cierpi na autyzm i nie do końca też pojmuje wszystko tak samo jak inne zdrowe dzieci. Ona wie, czym zajmuje się mama, wie, że to, co robię jest dobre i słuszne, bo jest zgodne z Ewangelią, ale tu nagle okazuje się, że za to co dobre można pójść do więzienia. To jest dla niej trauma.
– Czy to wszystko cię jakoś powstrzyma przed dalszym działaniem w obronie nienarodzonych?
– Ależ nie! Ja na pewno nie zrezygnuję z kolejnych pikiet i różańców! To, co się wydarzyło, świadczy o tym, że tym bardziej trzeba dalej działać – pokazywać prawdę o tym, że przemysł farmaceutyczny korzysta ze zbrodni aborcji. Aktualnie angażuję się również w zbiórkę podpisów pod inicjatywą ustawodawczą „Aborcja to zabójstwo”, która została zainicjowana przez Fundację Życie i Rodzina. Ratowanie dzieci przed feministkami, które organizują aborcje korzystając z luk w prawie – to kolejna rzecz, którą należy się zająć i ta ustawa ma taki cel. Zapraszam wszystkich do włączenia się w tą inicjatywę, do złożenia podpisu.","ZycieRodzina.pl
/Warszawa (KAI)",,aborcja,https://www.niedziela.pl/artykul/83470/Kazali-przyniesc-pudelko-po-butach-by
Jasna Góra: rozpoczął się pierwszy sierpniowy pielgrzymkowy szczyt,"Przede wszystkim błaganie o pokój na świecie, a zwłaszcza na Ukrainie, ale też modlitwa za Kościół i trwający w nim synod, za młodych o wiarę i wierność chrześcijańskim wartościom - to intencje tegorocznych pieszych pielgrzymek na Jasną Górę. Rozpoczął się pierwszy sierpniowy szczyt związany z uroczystością Wniebowzięcia Najświętszej Maryi Panny. Każdego dnia przybywać teraz będą duże diecezjalne grupy, a w nich tysiące pątników.","W sumie w tygodniu poprzedzającym święto, a więc od 8 do 14 sierpnia dotrze ponad 30 diecezjalnych pielgrzymek i wiele mniejszych. Po przerwie spowodowanej pandemią, która wymusiła znaczne ograniczenia w ruchu pielgrzymkowym, choć go nie zatrzymała, ten rok przynosi ponowne ożywienie i znaczący wzrost uczestników rekolekcji w drodze.","it
/Jasna Góra (KAI)",,pielgrzymka,https://www.niedziela.pl/artykul/83360/Jasna-Gora-rozpoczal-sie-pierwszy
Kardynał-nominat V. Do Carmo Da Silva: moja nominacja to wyraz uznania dla Kościoła i narodu Timoru Wschodniego,"Mianowanie mnie kardynałem przez Franciszka jest wyrazem unania nie dla mnie, ale przede wszystkim dla Kościoła i narodu Timoru Wschodniego – powiedział kardynał nominat Virgilio Do Carmo Da Silva SDB, arcybiskup Dili, stolicy tego niewielkiego kraju w Azji Południowo-Wschodniej Dili. W rozmowie z KAI opowiedział on m.in. o historycznej pielgrzymce św. Jana Pawła II do tej wyspiarskiej ziemi w 1989 i o roli, jaką odegrała ona w najnowszych dziejach Timoru, ale też o wyzwaniach, stojącymi dziś przed tym wyspiarskim państwem.","Oto treść tego wywiadu:
Piotr Dziubak KAI Rzym: Co sprawiło, że Franciszek mianował kardynałem biskupa Dili z Timoru Wschodniego?
Kard. Virgilio Do Carmo Da Silva: (śmiech) Trudno mi znaleźć na to odpowiedź. Powiem szczerze, że też byłem tym bardzo zaskoczony. W nocy zadzwoniono do mnie z gratulacjami z nuncjatury. Było późno ze względu na różnicę czasu w stosunku do Rzymu. „Gratulacje!”, usłyszałem w słuchawce i zapytałem, z jakiego powodu? „Ojciec Święty mianował Księdza kardynałem” – usłyszałem w odpowiedzi. I w takim zaskoczeniu upłynęła mi ta noc. Niełatwo mi zrozumieć i przyjąć tę decyzję papieża. Gdy już emocje nieco opadły, pomyślałem, że to nie chodziło o mnie, ale to ze względu na Kościół i mieszkańców Timoru Wschodniego. Ludzie i Kościół tutaj zasłużyli sobie na tę nominację. To jest wielki gest dla naszego kraju, który w 2015 roku obchodził 500-lecie ewangelizacji. W tym roku natomiast świętowaliśmy 20-lecie naszej niepodległości. W te historyczne wydarzenia dla naszego kraju włączyła się moja nominacja. Myślę, że to dar Boga dla Timoru Wschodniego, którego zdecydowana większość mieszkańców uważa się za katolików.
KAI: Timor Wschodni ma prawie 1,2 mln mieszkańców i prawie tylu samo jego obywateli deklaruje przynależność do Kościoła katolickiego.
VS: W naszej konstytucji nie ma zapisu, że nasz kraj jest katolicki, ale ponad 96 proc. mieszkańców wyznaje wiarę katolicką.
KAI: Jan Paweł II jest bardzo obecny w Waszej historii. W czasie pielgrzymki do Timoru Wschodniego w 1989 bardzo mocno skrytykował przemoc indonezyjską wobec mieszkańców tego kraju, nie oskarżając jednak rządu w Dżakarcie. Msza święta skończyła się starciem studentów z milicją proindonezyjską.
VS: Wizyta Ojca Świętego w 1989 roku była wydarzeniem historycznym dla naszego kraju. To był pierwszy papież, który odwiedził to miejsce, które wtedy jeszcze nie było niepodległym krajem. To był region zaanektowany przez Indonezję. Mieszkańcy bardzo dużo cierpieli, marzyli jednak o wolności. Naród dokonał ogromnego wysiłku, żeby odzyskać niepodległość. Jan Paweł II swoją wizytą bardzo mocno wpłynął na nasz lud, dosłownie otworzył Timor Wschodni na cały świat. Przed tą pielgrzymką byliśmy zupełnie zamkniętym krajem. Nie było żadnej komunikacji ze światem zewnętrznym. Mieliśmy tylko kontakty z Watykanem. Próby stosunków ze światem były blokowane, a w najlepszym wypadku bardzo ograniczane.
REKLAMA
Wizyta papieża Wojtyły otworzyła nam drzwi na cały świat. Wraz z nim przyjechało do nas bardzo wielu dziennikarzy i to także ich praca, uwaga, reportaże i artykuły poszły w świat. Zaczęli oni opisywać naszą sytuację. Studenci, członkowie opozycji organizowali manifestacje przeciwko władzom Indonezji. To się wydarzyło zaraz po Mszy papieskiej. Ojciec Święty, dziennikarze, a dzięki nim cały świat mógł zobaczyć, co się działo w naszym kraju. W ten sposób problemy Timoru Wschodniego stały się znane. Kazanie Jana Pawła II było bardzo mocnym przesłaniem: „Macie być solą ziemi i światłem świata!” – powiedział wówczas do naszych ludzi. Tymi słowami zainspirował nas do działań i walki o niepodległość. W ciągu tych lat, kiedy organizujemy procesje z figurą św. Jana Pawła II, ludzie pozdrawiają go, jakby był weteranem wojennym (śmiech). On jest bardzo związany z naszą współczesną historią.
KAI: Niedawno otworzyliście pierwszy Uniwersytet Katolicki w Timorze Wschodnim, który nosi imię Jana Pawła II.
VS: Prawie dwadzieścia lat temu mój poprzednik marzył o uniwersytecie katolickim u nas w Dili. Wtedy z różnych względów nie udało mu się tego dokonać. Również my musieliśmy zaczekać, tym razem ze względu na COVID. W ubiegłym roku udało nam się zainaugurować działalność uniwersytetu. W Timorze Wschodnim jest wiele uczelni i szkół wyższych. We współpracy z władzami staramy się wprowadzić naszą propozycję edukacyjną. Chcemy, aby nasz Uniwersytet Katolicki im. Świętego Jana Pawła II stał się wizytówką kraju, którego zdecydowana większość mieszkańców określa się jako katolicy. Jest to kolejna inspiracja tego papieża, którego postać, jak już powiedziałem, jest bardzo związana z naszym krajem.
REKLAMA
KAI: Średnia wieku mieszkańca w Timorze Wschodnim to 21 lat. Oświata, formacja intelektualna i zawodowa jest zatem kluczowa w kontekście przyszłości kraju.
VS: Zgadza się. To największe wyzwanie dla rządu i dla Kościoła, na które staramy się odpowiedzieć. W ciągu dwóch dziesięcioleci naszej niepodległości (28 listopada 1975 – niepodległość od Portugalii, 20 maja 2002 – niepodległość od Indonezji) i przy okazji wyborów zmienia się sytuacja polityczna. To niestety ma wpływ na naszą oświatę. Chcielibyśmy, żeby to było bardziej stabilne. Musimy zdecydowanie podnieść poziom nauczania. Młodzi ludzie mają niestety problem ze znalezieniem pracy. Wielu z nich emigruje za pracą do Anglii, Irlandii, Korei Południowej. To kolejny problem, z którym musimy się mierzyć.
KAI: W Timorze Wschodnim bardzo pamięta się o czterech zagranicznych misjonarzach zamordowanych 6 września 1999 roku przez milicje indonezyjska.
VS: Oni bronili ludzi, którzy ukryli się w kościołach. Stali w drzwiach świątyń, kiedy do nich strzelano. Trzeba jednak wiedzieć, że misjonarzy zabitych w Timorze Wschodnim było dużo więcej. Musimy pamiętać o pierwszych kapłanach, dominikanach, którzy pojawili się tu w XIV wieku. Dzisiaj odkrywamy i poznajemy ich historie, kiedy tutaj dotarli. Timor Wschodni stał się krajem o tak dużej liczbie katolików dzięki temu, że przez wieki siano tu Słowo Boże. Powoli i wytrwale. Mogę śmiało powiedzieć, że nasza dzisiejsza wiara wyrosła na krwi męczenników. To trwało, jak pan wspomniał, do 6 września 1999 roku. Z powodu walki o naszą niepodległość wielu misjonarzy, księży, sióstr, seminarzystów straciło swoje życie w tamtym roku.
REKLAMA
KAI: Wielu z nich było obcokrajowcami.
VS: Niektórzy z nich byli jezuitami indonezyjskimi, siostry pochodziły z Portugalii, misjonarze z Włoch. W kościele w Suai misjonarze bronili ludzi, którzy tam się schronili. Zamordowano wtedy trzech księży. W innym miejscu z kolei zabito siostry zakonne i diakonów, którzy pracowali w Caritasie. Nastąpiło to wtedy, gdy roznosili dary dla potrzebujących. Na drodze spotkali członków milicji indonezyjskiej, którzy ich zatrzymali i wrzucili do rzeki. W czasie ponad 20 lat wojny Kościół uczestniczył w wojnie w tym kraju, wspierając naród w walce o niepodległość.
KAI: Ważną sprawą jest praca Komisji Pamięci i Prawdy.
VS: Kiedy odzyskaliśmy niepodległość, powołano Komisję ds. Pojednania z Indonezją. Jesteśmy krajem bardzo małym. Postanowiliśmy zadziałać w kwestii pojednania z naszym wielkim sąsiadem, żeby naprawić nasze stosunki. Mogę przyznać, że w ciągu tych dwudziestu lat są one naprawdę dobre. Nauczyliśmy się wspólnie żyć. Pojednanie i przebaczenie odegrały w tym bardzo ważną rolę. Nie zamykamy naszych oczu i uszu ma sprawy sprawiedliwości, jest to sprawa podstawowa w procesie pojednania. Komisja cały czas pracuje.
KAI: Kim są jej członkowie?
VS: Komisja jest instytucją rządową. W jej skład wchodzą nie tylko osoby świeckie, ale także duchowni – jest tam szeroka reprezentacja społeczeństwa. Timorczycy, którzy należeli do milicji indonezyjskiej, wyjechali po odzyskaniu niepodległości przez nasz kraj. Ci, którzy mimo przynależności do tej formacji, nikogo nie zabili, mogą spokojnie przyjechać do kraju. Osoby, które mają na sumieniu jakieś zbrodnie, muszą stanąć przed wymiarem sprawiedliwości, ale ich losy i ewentualnie popełnione przez nich zbrodnie muszą być solidnie sprawdzone i udokumentowane. Do dzisiaj nie wrócili jeszcze wszyscy Timorczycy z uchodźstwa. Wielu z nich żyje w Indonezji i boi się wrócić do kraju z powodu tego, czego dopuścili się w przeszłości. Ostatnio nasz prezydent zrobił bardzo piękną i ważną rzecz: spotkał się z Timorczykami, także z tymi, którzy współpracowali z władzami indonezyjskimi w czasie wojny. Sprawiedliwość jest podstawą pojednania i o tym pamiętamy.
REKLAMA
KAI: W Indonezji mieszka bardzo wielu muzułmanów. Jak wyglądają sprawy dialogu międzyreligijnego?
VS: W naszym kraju są meczety, m.in. duża świątyni islamska znajduje się w stolicy. Niedawno rozpoczęła działalność komisja, która zajmuje się turystyką religijną. Należą do niej wyznawcy wszystkich religii obecnych w Timorze Wschodnim. Jesteśmy większością wyznaniową w kraju, ale chcemy uszanować wszystkie religie, żeby wspólnie pracować i kontynuować dobre więzi i dialog. To tworzy wzajemny szacunek na wszystkich szczeblach. W Timorze wschodnim mamy wiele różnych tradycji. Musimy budować jedność w naszym kraju.
------------
Arcybiskup Virgilio Do Carmo Da Silva SDB urodził się 27 listopada w Venilale na terenie obecnej diecezji Baucau. Uczył się w szkołach prowadzonych przez salezjanów i do ich zgromadzenia potem wstąpił. Do kapłaństwa przygotowywał się w stolicy Filipin – Manili. Pierwsze śluby zakonne złożył 31 maja 1990 a wieczyste – 19 marca 1997. Święcenia kapłańskie przyjął 18 grudnia 1998. Pełnił potem różne funkcje w swym zgromadzeniu, m.in. jako mistrz nowicjatu (1999-2004), ekonom domu formacyjnego w Venilale i wikariusz w parafii (2005-07). W latach 2007-14 kształcił się na Papieskim Uniwersytecie Salezjańskim w Rzymie w zakresie duchowości. Po powrocie do kraju był m.in. ponownie mistrzem nowicjatu (2009-14), dyrektorem domu zakonnego i szkoły zawodowej Fatumaca a w 2015 został prowincjałem salezjanów w Timorze Wschodnim. 30 stycznia 2016 Franciszek mianował do biskupem Dili (sakrę nominat przyjął 19 marca tegoż roku), a 11 września 2019, w związku z podniesieniem tej diecezji do rangi archidiecezji, stolicy metropolii, został wyniesiony do godności arcybiskupa. Na konsystorzu zapowiedzianym na 27 sierpnia papież włączy go w skład Kolegium Kardynalskiego.","P. Dziubak, kg (KAI)
/Rzym",,kardynałowie,https://www.niedziela.pl/artykul/83292/Kardynal-nominat-V-Do-Carmo-Da-Silva-moja
Hiszpania: Ponad 12 tys. osób w Santiago de Compostela na Europejskiej Pielgrzymce Młodzieży,"Ponad 12 tys. młodych Europejczyków w wieku od 15 do 24 lat przybyło do Santiago de Compostela w hiszpańskiej Galicji na zorganizowaną przez Kościół katolicki Europejską Pielgrzymkę Młodzieży, która trwa od środy do niedzieli.","Najwięcej pielgrzymów jest z Hiszpanii, Portugali i Włoch, ale przyjechała także młodzież z Polski, Węgier i innych krajów - poinformowała hiszpańska agencja Europa Press. Pomaga im i towarzyszy ponad 430 wolontariuszy z różnych diecezji Galicji. Spotkanie odbywa się pod hasłem: „Młody człowieku, wstań i bądź świadkiem. Apostoł Jakub czeka na Ciebie”.
Oczekuje się, że w spotkaniach weźmie udział 55 biskupów oraz wysłannik papieża Franciszka, kardynał Antonio Augusto Dos Santos.

PODZIEL SIĘ CYTATEM
Pielgrzymka młodzieży miała się odbyć ubiegłego lata, ale została odłożona z powodu pandemii Covid-19. „Wielu młodych ludzi z Ukrainy wyraziło wtedy chęć uczestniczenia, jednak teraz jest to niemożliwe z powodu wojny"" - powiedział dyrektor w podkomisji hiszpańskiego episkopatu ds. młodzieży ksiądz Raul Tinajero, cytowany przez dziennik „La Razon”. ""Pomimo chęci, nie wszystkie też rodziny były w stanie wysłać dzieci do Santiago de Compostela ze względu na obecną sytuację gospodarczą i niepewność"" - dodał.
REKLAMA
Dla uczestników organizatorzy przygotowali 30 punktów noclegowych. Ksiądz Tinajero podziękował mieszkańcom Galicji za gościnność okazaną pielgrzymom, a zwłaszcza anonimowej osobie, która zapewniła nocleg dla blisko 2 tys. osób.
Zgodnie z programem, młodzież będzie mogła wziąć udział w setkach rożnego rodzaju spotkań. Przygotowano ponad 20 miejsc wspólnego spędzania czasu i świętowania, ponad 100 warsztatów dziennie, a także wysokiej jakości koncerty muzyczne i pokazy taneczne - poinformowała agencja Europa Press.
Wystąpi 30 artystów, będzie też wystawiony musical „Skate Hero” na cześć Hiszpana Ignacio Echeverii, który zginął w ataku terrorystycznym na London Bridge w 2017 roku starając się ocalić życie młodej kobiety.
Organizatorzy utworzyli także „Portyk Powołania” - przestrzeń, gdzie młodzi ludzie mogą znaleźć radę i zachętę do rozpoznania swojego powołania i misji na przyszłość. Zgodnie z tradycją, wszyscy będą mogli pozdrowić św. Jakuba Większego - jednego z dwunastu apostołów, uczniów Jezusa, spoczywającego w katedrze w Santiago de Compostela. Tradycyjne obejmowanie rzeźby przedstawiającej apostoła zostało od czasu pandemii zastąpione ukłonem.
Z Saragossy Grażyna Opińska (PAP)
opi/ fit/ ap/",PAP,,Santiago de Compostela,https://www.niedziela.pl/artykul/83230/Hiszpania-Ponad-12-tys-osob-w-Santiago-de
Niesmutne pożegnanie,"Jestem wdzięczny, że brytyjska opinia publiczna przejrzała maskaradę byłego premiera.","Mam nadzieję, że kiedy Boris Johnson na początku września przekaże urząd nowemu brytyjskiemu premierowi, będzie miał na tyle przyzwoitości, aby wycofać się z życia publicznego. Mówię to nie dlatego, że kategorycznie nie zgadzam się z jego polityką w rządzie, ale ze względu na szkody, które wyrządził wizerunkowi mojego kraju, oraz w poczuciu osobistego honoru i uczciwości, które kiedyś uważaliśmy za niezbędne.
Oczywiście, czołowi politycy odchodzili już wcześniej – w konsekwencji swoich błędnych decyzji, na skutek utraty poparcia, a czasem ujawnionych skandali w życiu osobistym. Taki jest świat. Ale Johnson jest pierwszym szefem rządu, który zrezygnował z powodu powszechnego przekonania, że nie jest on osobą uczciwą, godną zaufania. Fakt, że był także, przynajmniej nominalnie, pierwszym katolickim premierem Wielkiej Brytanii, sprawia, iż rozczarowanie jest jeszcze trudniejsze do zniesienia.
Podczas swoich 3 lat u władzy Alexander Boris de Pfeffel Johnson został doceniony m.in. za ostateczne zakończenie brexitu po impasie, który nastąpił po referendum w 2016 r., oraz przeprowadzenie kraju, jakkolwiek kontrowersyjnie, przez pandemię COVID-19. W opinii publicznej kojarzono go jednak również z kłamstwami i oszustwami, czego kulminacją był skandal partygate, który wybuchł, gdy premier pozwolił na to, by imprezy alkoholowe odbywały się w jego biurach na Downing Street, podczas gdy reszta społeczeństwa była przymusowo trzymana w lockdownie.
Przez całą swoją karierę – jako uprzywilejowany student Eton College i Uniwersytetu Oksfordzkiego, a później jako dziennikarz, poseł i burmistrz Londynu – Johnson mocno wyznawał specyficznie angielską tradycję klasy wyższej, związaną z ekstrawaganckimi postaciami – od Oscara Wilde’a po Evelyna Waugha – które prowokacyjnie przeciwstawiały się normom społecznym i rozkoszowały wzbudzaniem oburzenia, ale też czarowały i rozbrajały swoich krytyków z wykorzystaniem inteligencji i poczucia humoru. Johnson wierzył, że wykreowana postać „kochanego łotra” zawsze będzie działać na jego korzyść; był niczym brytyjski Stańczyk: na zewnątrz rzucający bufonadę, a wewnątrz – stalowy, wizjonerski mąż stanu.
REKLAMA
Jestem wdzięczny, że brytyjska opinia publiczna, a przynajmniej jej duża część, przejrzała (chociaż z opóźnieniem) tę maskaradę. Pozostaje jeszcze do oszacowania, jak wiele szkód wyrządził krótki, ale rujnujący czas premiera Johnsona rządom prawa, naszym instytucjom krajowym oraz zaufaniu do życia publicznego.
Chociaż rola Johnsona jako pierwszego katolickiego premiera ma znaczenie ze względów historycznych – w 2007 r. jego poprzednik z Partii Pracy, Tony Blair, opóźniał konwersję na katolicyzm, aby uniknąć obrazy publicznej – to jednak nawet ta cecha zawiera elementy farsy, bo mimo że Johnson został ochrzczony jako katolik i otrzymał bierzmowanie w anglikańskim Church of England, to nigdy nie praktykował jako chrześcijanin. Znany był także z rozwiązłego życia prywatnego, na które składały się dwa nieudane małżeństwa i liczne romanse, a do dziś nikt nie wie, ile dzieci spłodził. Kiedy w maju 2021 r. w londyńskiej katolickiej katedrze Westminster potajemnie poślubił swoją ostatnią żonę Carrie Symonds, wielu katolików, co zrozumiałe, było oburzonych.
Wygląda na to, że nawet Kościół będzie musiał odzyskać siły po szkodach pozostawionych przez Johnsona. I chociaż początkowo kilku prawdziwych katolików było kandydatami na jego następcę, żaden z nich nie zdobył wymaganego poparcia. Przynajmniej jeden biskup jednak, Philip Egan z Portsmouth, zalecił katolickie nauczanie społeczne jako solidną podstawę do odbudowy standardów publicznych po braku „jasnego kompasu moralnego” Johnsona. Rzeczywiście może to być obszar, w którym Kościół jest w stanie zaoferować pomoc.
Podobnie jak inne społeczeństwa zachodnie mój kraj już dawno wszedł na liberalny, pobłażliwy kurs – preferowany przez wyrachowane elity ucieleśnione przez Johnsona i jego kolegów – który obecnie wywołuje ostre antyzachodnie reakcje w dużej części świata. Ale w sferze publicznej możemy i musimy nadal utrzymywać pewne standardy. W naszych przywódcach liczą się osobista moralność i odpowiedzialność, a nie tylko suche, praktyczne osiągnięcia. Bez solidnego fundamentu wartości wolność i demokracja mogą zostać zdemaskowane jako puste – podobnie, niestety, jak sam Boris Johnson.",Jonathan Luxmoore,https://www.niedziela.pl/numer/2022/32,Jonathan Luxmoore,https://www.niedziela.pl/artykul/160837/nd/Niesmutne-pozegnanie
"Abp Gallagher o trudnych relacjach z Chińską Republiką Ludową, a także sytuacji w Ziemi Świętej","Trudne relacje z Chińską Republiką Ludową, a także sytuacja w Ziemi Świętej to temat drugiej części wywiadu Gerarda O'Connella z jezuickiego „America Magazine” przeprowadzonego 11 lipca z sekretarzem ds. relacji Stolicy Apostolskiej z Państwami, abp. Paulem Richardem Gallagherem.","Chiny i Hongkong

PODZIEL SIĘ CYTATEM
America: Przechodząc do Chin: Minęły cztery lata od podpisania tymczasowego porozumienia. Jaki bilans można z tego wyciągnąć?
Abp. Paul Richard Gallagher: Bilans, jak sądzę, nie jest szalenie imponujący. Mieliśmy sześć nominacji biskupich, a w przygotowaniu jest kilka następnych. Nie jest więc ono pozbawione rezultatów. Przypuszczam, że chcielibyśmy widzieć więcej owoców i jest jeszcze wiele do zrobienia. Ale umowa przynosi efekty w pewnym zakresie. Mogłaby przynieść więcej, ale w ostatnich latach mieliśmy Covid i delegacje nie mogły się spotykać. Tak więc pracujemy teraz nad tym i staramy się iść naprzód, aby umowa działała i funkcjonowała lepiej.
America: Czy istnieje plan spotkania delegacji obu stron?
- Pracujemy nad tym. Tak. Jest nadzieja, że uda się doprowadzić do spotkania w najbliższej przyszłości.
America: Czy miałoby się ono odbyć w Rzymie czy w Pekinie?
- Musimy poczekać i zobaczyć.
REKLAMA
America: Czy nastąpił postęp w jakiejś kwestii nieujętej w porozumieniu?
- Nie, ponieważ delegacje omawiają tylko sprawy objęte porozumieniem. Myślę, że umowa ma funkcję środka budującego zaufanie; jeśli uda nam się pomyślnie współpracować z władzami chińskimi w kwestii mianowania biskupów, to oczywiście pomoże to obu stronom rozpocząć analizę także innych kwestii.
America: Jak rozumiem, przed podpisaniem porozumienia delegacja chińska zwykła mówić, że nie może omawiać żadnych innych kwestii, dopóki porozumienie nie zostanie podpisane. Na przykład nie mogli omawiać kwestii biskupów podziemnych, liczby diecezji czy otwarcia przez Stolicę Apostolską biura w Pekinie, dopóki nie zostanie podpisane porozumienie. Czy jednak po jego podpisaniu delegacja Stolicy Apostolskiej mogła omówić inne tego typu kwestie?
- Tak, w niektórych z tych spraw odbyła się pewna dyskusja. Były pewne dyskusje, szczególnie w kwestii biura i spraw podobnych. Dyskusje, tak, ale jeszcze nie ma wniosków.
America: Nie mianowaliście jeszcze nowego przedstawiciela do biura studiów Stolicy Apostolskiej w Hongkongu, ponieważ dotychczasowy dyplomata watykański został przeniesiony gdzie indziej. Dlaczego?
- Przecież my go mianujemy! Tak. Ponieważ jest to pora roku, w której dokonujemy transferów w służbie dyplomatycznej Stolicy Apostolskiej.
America: Czy to samo dotyczy Tajwanu? Czy tam też mianujecie watykańskiego dyplomatę?
- Tak. Jego również mianujemy.
America: Dlaczego Watykan nigdy nie opublikował tekstu tymczasowego porozumienia z Chinami? Słyszałem wielu kardynałów i biskupów w Azji, a także w innych miejscach, krytykujących to, że nie znają tekstu tego porozumienia. Nikt go nie widział poza małym kręgiem. Skąd ta tajemniczość?
- Tekst porozumienia został sporządzony zanim objąłem urząd i nigdy nie został zasadniczo zmieniony od czasu, gdy objąłem to stanowisko. Jestem przekonany, że od samego początku zdecydowano za wspólną zgodą, że tekst nie zostanie opublikowany, przynajmniej do czasu jego ostatecznego podpisania. Co więcej, podjęto starania, aby spróbować poprawić tekst. Kiedy zobaczymy, że być może pewne rzeczy nie działają tak dobrze, jak powinny, wtedy może to być moment, w którym tekst mógłby zostać zmodyfikowany i poprawiony.
REKLAMA
America: Ale zmiany dotyczyłyby tylko nominacji biskupów.
- Tak. To jedyna rzecz, której dotyka porozumienie.
America: Ksiądz Arcybiskup spotkał się z chińskim ministrem spraw zagranicznych w Monachium 14 lutego 2020 roku. Czy w planach jest jakieś inne spotkanie na tak wysokim szczeblu?
- Jest takie pragnienie, tak. Jest to pragnienie, by poprzeczka była podnoszona stopniowo, tak by kardynał Pietro Parolin spotkał się z kimś wyższym niż [minister spraw zagranicznych] Wang Yi, ale nie z prezydentem, i w ten sposób ostatecznie, ewentualnie, przygotował drogę do spotkania Xi Jinpinga z Ojcem Świętym. Jest takie pragnienie.
America: Czy to pragnienie jest tylko po stronie Stolicy Apostolskiej, czy też podzielają je Chiny?
- Myślę, że Chińczycy są zgodni co do tego, że należy stopniowo podnosić poziom bezpośrednich kontaktów między nami.
America: Papież Franciszek powiedział niedawno, że ma nadzieję na przedłużenie porozumienia, które wygasa w październiku. Czy planujecie przedłużenie umowy o kolejne dwa lata, czy też uczynienie z niej umowy definitywnej?
- Biorąc pod uwagę, że delegacje nie spotkały się od ponad dwóch lat z powodu pandemii Covid, myślę, że przedwczesne byłoby ostateczne podpisanie porozumienia. Do obu stron będzie należało wynegocjowanie, czy przedłużamy ją na rok czy na dwa lata. Ostatnim razem przedłużyliśmy ją na dwa lata. Podejrzewam, że tak będzie również w tym przypadku.
America: Czy od ostatniego spotkania twarzą w twarz ponad dwa lata temu doszło do jakichś wirtualnych spotkań między delegacjami Watykanu i Pekinu?
REKLAMA
- Nie. Nie mieliśmy żadnych wirtualnych spotkań.
America: 12 maja został aresztowany w Hongkongu kardynał Joseph Zen, a następnie zwolniony za kaucją. Jak interpretuje Ekscelencja jego aresztowanie?
- Cóż, oczywiście Stolica Apostolska była bardzo zaniepokojona aresztowaniem kardynała Zena. Nie wiedzieliśmy, że był on członkiem tej organizacji [612 Humanitarian Relief Fund, która zapewniała pomoc prawną, medyczną i finansową osobom aresztowanym, rannym lub zagrożonym przemocą podczas protestów prodemokratycznych]. To, że był członkiem tej organizacji, nie było oczywiście dowartościowane przez władze w Hongkongu. Myślę, że jego aresztowanie było dla nas czymś bardzo zaskakującym i mamy nadzieję, że w najbliższej przyszłości sprawę uda się rozwiązać w sposób zadowalający.
America: Rozumiem, że władze Hongkongu odebrały kardynałowi Zenowi dokument podróży, więc nie będzie mógł przyjechać na konsystorz kreujący nowych kardynałów w Watykanie pod koniec sierpnia.
- Cóż, jeśli nie ma dokumentów podróży, to nie może podróżować.
America: Nowy biskup Hongkongu, Stephen Chow SJ, napisał niedawno w diecezjalnym „Sunday Examiner” (2 czerwca 2022): „Czuję, że Hongkong, w tym nasz Kościół, staje się bardziej jak życie w szczelinach. A przestronność dla naszej wolności słowa, którą braliśmy za pewnik, zdaje się zmniejszać"". Jak Stolica Apostolska odczytuje sytuację w Hongkongu?
- Stolica Apostolska jest zaangażowana w obronę wolności religijnej. Jeśli biskup uważa, że przestrzeń dla katolików z Hongkongu się kurczy, to oczywiście ubolewamy nad tym i będziemy starali się być tak pomocni, jak tylko możemy. Oczywiście sytuacja się zmieniła, jeśli tak mówi biskup. Myślę, że będziemy zachęcać wiernych, aby jak najlepiej wykorzystali wolność, którą mają, przestrzeń, którą mają, tak jak czyniliśmy to w wielu krajach świata. Wolność religijna nie jest w dzisiejszych czasach czymś oczywistym; istnieje wiele ograniczeń ludzkiej wolności. Stolica Apostolska stara się pomagać i poprawiać te sytuacje, gdziekolwiek mają one miejsce, czy to w Hongkongu, czy gdzie indziej.
REKLAMA
America: Czy zgodziłby się Ksiądz Arcybiskup, że ograniczenia nałożone obecnie na Kościół w Chinach kontynentalnych i w Hongkongu bardzo utrudniają promowanie społecznego nauczania Kościoła?
- Cóż, musiałbym porozmawiać z biskupem, aby wiedzieć, jakie są te ograniczenia, a szczerze mówiąc, nie wiem, jakie są w tej chwili. Myślę, że oczywiście mogą istnieć ograniczenia dotyczące tego, co ludzie mogą publikować, co mogą mówić. Kiedy pan teraz mówi bardzo ogólnie o ograniczeniach, to ja nie wiem, jak to faktycznie działa, jak to wygląda w Kościele w Hongkongu.","st (KAI)
/Watykan",https://www.niedziela.pl/numer/2020/14,Ziemia Święta,https://www.niedziela.pl/artykul/82836/Abp-Gallagher-o-trudnych-relacjach-z
Za nami Wielki Odpust Tuchowski,"    Odpust trwał 10 dni i był piękną okazją, by złożyć swoje serce u stóp Matki Bożej Tuchowskiej, wychowawczyni powołań kapłańskich i zakonnych, a przede wszystkim Królowej Pokoju.","    Wielki Odpust Tuchowski odbył się pod hasłem: „Królowo Pokoju, módl się za nami”. W dniach 1-10 lipca na lipowym wzgórzu, gdzie mieści się główne sanktuarium maryjne ziemi tarnowskiej, z liczącym sobie blisko 500 lat słynącym łaskami obrazem Matki Bożej Tuchowskiej, zgromadzili się pielgrzymi, którzy Matce chcieli powierzyć swoją często niełatwą codzienność.
    Prośba o pokój
    W czasie tegorocznego odpustu głównym tematem próśb, zanoszonych do Matki Bożej, jak i kazań głoszonych przez księży, był pokój. Wszyscy zaniepokojeni sytuacją za naszą wschodnią granicą tak bardzo potrzebujemy wypraszać u Maryi, Królowej Pokoju, łaskę zgody w naszych rodzinach i środowiskach. Polecaliśmy w modlitwach naród ukraiński i prosiliśmy o nawrócenie agresorów. Przede wszystkim jednak wypraszaliśmy pokój dla każdego ludzkiego serca.
    Modlitwa za zmarłych w wyniku pandemii.
    Na placu sanktuaryjnym, pod ambitami postawiona została figura Jezusa Frasobliwego. Poświęcona przez biskupa Leszka Leszkiewicza w niedzielę, trzeciego dnia odpustu, przypomina tych, którzy odeszli od nas w wyniku pandemii koronawirusa. W sanktuarium wystawiona była również księga pamięci. Pielgrzymi wpisywali do niej imiona swoich bliskich zmarłych, zabranych z tego świata przez COVID-19. I podobnie jak przed 400 laty, kiedy to ludzie po epidemii wirusa przychodzili do Matki dziękować za ocalenie życia i opłakiwać zmarłych, tak teraz, oddając kochającej Matce swoich bliskich, pielgrzymi mogli również wyrazić wdzięczność Bogu za to, że dalej mogą cieszyć się życiem.
    Wiele pielgrzymów i pielgrzymek
    Do Matki Bożej Tuchowskiej przybywali nie tylko pojedynczy pątnicy, ale również liczne zorganizowane grupy pielgrzymkowe z okolicznych miast, wsi, także z dalszych miast naszego kraju. Gościliśmy wiele grup modlitewnych i zawodowych. Każdy chciał podziękować za miniony rok Matce i powierzyć jej nadchodzący czas. I każdy również, w tych jakże niespokojnych czasach, wypraszał łaskę pokoju.
REKLAMA
    Nieustanna modlitwa
    Pomiędzy kolejnymi celebracjami eucharystycznymi klerycy oraz siostry zakonne prowadzili modlitwy z ludem – modlitwy o powołania, różaniec, Koronkę do Bożego Miłosierdzia, drogę krzyżową, a wieczorem uroczyste nieszpory. Setki pątników z radością i wdzięcznością włączało się w modlitwę, odnawiając w sobie poczucie przynależności do jednej wspólnoty Kościoła oraz prosząc Boga o to, by pokój zapanował w każdym ludzkim sercu.
    Odpust jednak jest przede wszystkim tym, czego na pierwszy rzut oka nie widać – to tysiące spowiedzi, zroszonych nieraz obfitymi łzami, godziny modlitw, dziesiątki nabożeństw i uroczystych liturgii. Tuchowski dziedziniec sanktuarium oraz sama świątynia zmieniły się przez te dni w tętniący życiem organizm – żywy Kościół Jezusa Chrystusa, pulsujący modlitwą i rozpalony miłością do swego Zbawiciela i Jego Matki. Ludzie wciąż jeszcze mający w pamięci trudny czas pandemii, ale i mający w świadomości wojnę na Ukrainie, mogli znaleźć u stóp Matki oazę pokoju.","Br. Stanisław Stańczyk CSsR
/mfs",https://www.niedziela.pl/numer/2019/51,Ks. Teodor Sawielewicz,https://www.niedziela.pl/artykul/82660/Za-nami-Wielki-Odpust-Tuchowski
Tydzień w Kościele,Rubrykę przygotował Tomasz Musiał,"359 338
Kryzys
O tej liczbie myślą w ostatnich dniach wszyscy, którym leży na sercu to, co się dzieje w Kościele w Niemczech. Tyle osób zaprzestało płacenia podatku kościelnego (w tej liczbie nie ma protestantów), co w Niemczech jest równoznaczne z opuszczeniem Kościoła katolickiego. W 2020 r. też nie było dobrze, bo w urzędzie skarbowym odpowiedni dokument złożyło 221 390 katolików. Wzrost jest widoczny gołym okiem i trudno przejść nad nim do porządku dziennego. Przewodniczący Konferencji Episkopatu Niemiec – bp Georg Bätzing interpretuje dane z 2021 r. jako oznakę „głębokiego kryzysu” w Kościele katolickim w Niemczech. „Nie ma co słodzić, jestem – mimo zwiększonej liczby udzielanych sakramentów – głęboko wstrząśnięty niezwykle wysoką liczbą osób odchodzących z Kościoła” – przyznał. Odnoszę wrażenie, że bp. Bätzingowi te dane posłużą do jeszcze szybszego i twardszego usprawiedliwiania kontrowersyjnych pomysłów proponowanych przez dominujący, przynajmniej w mediach, nurt tzw. niemieckiej drogi synodalnej. Z drugiej strony zrównanie niechęci płacenia podatków z apostazją jest także kontrowersyjne, bo nigdzie indziej na świecie wyparcie się wiary nie odbywa się w taki sposób.
Klucz i tajemnica
Liturgia
Papież Franciszek w uroczystość Świętych Apostołów Piotra i Pawła ogłosił List apostolski o Liturgii pt. Desiderio desideravi. Jest on zachętą do ponownego odkrycia soborowego nauczania oraz do pielęgnowania w Kościele piękna Liturgii. List nie zawiera nowych norm. Msza św. nie będzie sprawowana inaczej, nie będzie w niej nowych elementów. Mszał pozostanie ten sam. To raczej rozmyślania o Liturgii, choć nie brak w nich konkretnych wskazań. Franciszek np. wymienia różne i przeciwstawne modele niewłaściwego sprawowania Eucharystii: rygoryzm i kreatywność, uduchowiony mistycyzm i praktyczny funkcjonalizm, pośpiech i przesadną powolność, niechlujność i przesadne wyrafinowanie, przesadną serdeczność i hieratyczną beznamiętność. Mówiąc krótko, wszystkie mają to samo źródło: indywidualizm i skrywaną manię bycia w centrum. Niezbędny jest więc przy sprawowaniu Liturgii – którą sprawuje nie tylko ksiądz, ale i kantorzy, lektorzy, ministranci – duch „janowy”, który mówi: „Potrzeba, by On wzrastał, a ja się umniejszał” (J 3, 30). To klucz i tajemnica.
REKLAMA
Ciężkie powroty
Sondaż
Część polskich katolików nie wróciła po pandemii do kościołów. Według badań CBOS, obecnie 37% Polaków deklaruje, że chodzi do kościoła w każdą niedzielę. Przed pandemią, w analogicznych badaniach tej samej sondażowni, deklarowało tak 46% badanych. Ubytek jest więc duży. Oznacza to, że do kościoła po pandemii nie wrócił co piąty z tych, którzy uczestniczyli w nabożeństwach w czasach przed COVID-19. Pokrywa się to z obserwacją proboszczów, którzy się zastanawiają, czy można mówić, że „wierni jeszcze nie wrócili”, czy już, że „sami z siebie nie wrócą”; czy potrzeba tylko czasu, aby samoistnie „poczuli na nowo głód Boga”, czy potrzeba dodatkowego bodźca w postaci nadzwyczajnych działań ewangelizacyjnych. Pewnie będzie i tak, i tak. Ciekawy jest inny obszar badania. Według CBOS, dla 46% badanych Kościół jest instytucją odległą; jednocześnie 25% postrzega Boga jako ważną Osobę, która nie wpływa jednak na ich życie; 13% badanych uważa, że Bóg na ich życie nie wpływa, ale jest ważny dla ich bliskich. 8% badanych stwierdziło, że Bóg jest kimś raczej odległym, a 1,5% zdecydowało się powiedzieć wprost, że Bóg, ich zdaniem, nie istnieje.
Czy Kościół jest autorytetem?
Polska
CBOS przeprowadził badanie nt. autorytetu Kościoła katolickiego w społeczeństwie. Polaków zapytano m.in. o to, kogo wśród duchownych darzą uznaniem. Z badania wynika, że Kościół ciągle cieszy się sporym autorytetem społecznym, choć w przeszłości bywało o wiele lepiej. Twierdzą tak zwłaszcza ludzie, którzy systematycznie chodzą do kościoła. Największym autorytetem jest dla nich niezmiennie św. Jan Paweł II. Warto podkreślić, że jest on autorytetem także dla tych, którzy kościół omijają szerokim łukiem. Co Kościół powinien zrobić, aby wzmocnić swój autorytet? Nie mieszać się do polityki i nie być pazernym na pieniądze. Musi również wyjaśnić przypadki przestępstw seksualnych wobec nieletnich, których dopuścili się niektórzy duchowni. Osobiście jestem ciekawy stanu świadomości badanych nt. tego, co Kościół w tej sprawie już zrobił i co nadal robi.
REKLAMA
Różne miary
Wandalizm
Co najmniej sześć kościołów zostało zdewastowanych po wyroku Sądu Najwyższego, który zniósł powszechne prawo do aborcji w niektórych stanach USA. Prezydent Joe Biden potępił falę wandalizmu, ale ponownie, także przy tej okazji, określił decyzję sędziów jako skandaliczną i zapowiedział, że „Ameryka się nie cofnie”. Trąci to nie tyle myszką, ile co najmniej lekkim usprawiedliwianiem świętokradzkich i barbarzyńskich aktów.
Modlitwa o pokój
Watykan
W niedzielę 3 lipca w Bazylice św. Piotra Franciszek modlił się ze wspólnotą Kongijczyków z Rzymu. Msza św. była sprawowana w dniu, w którym papież miał przebywać w Demokratycznej Republice Konga (DRK) i odwiedzić Sudan Płd. Wizyta została przełożona z powodu problemów zdrowotnych Franciszka. – Chrześcijanin jest nosicielem pokoju, bo Chrystus jest pokojem. Po tym rozpoznajemy, czy do Niego należymy – zaznaczył papież i modlił się o pokój w zranionej i wyzyskiwanej DRK. Wezwał też do modlitwy o to, by chrześcijanie byli świadkami pokoju, zdolnymi przezwyciężyć każdą nienawiść i pragnienie zemsty.
Na placu św. Piotra podczas modlitwy Anioł Pański Franciszek wezwał też do modlitwy o pokój na Ukrainie i na całym świecie. Zaapelował także do przywódców państw i organizacji międzynarodowych. – Świat potrzebuje pokoju, ale nie pokoju opartego na równowadze zbrojeń, na wzajemnym strachu. Nie, to się nie uda. To oznacza cofanie historii o 70 lat. Kryzys ukraiński powinien być wyzwaniem dla mądrych mężów stanu zdolnych do budowania w dialogu lepszego świata dla nowych pokoleń. Z Bożą pomocą stale jest to możliwe! – podkreślił Ojciec Święty.
Srebrna Piszczałka
Nagroda
Ksiądz profesor Kazimierz Szymonik został laureatem tegorocznej Srebrnej Piszczałki – lauru środowiska muzyki sakralnej w Polsce. Nagrodę, przyznawaną za wybitne osiągnięcia i wkład w rozwój muzyki sakralnej w Polsce od 2000 r., 3 lipca wręczył abp Stanisław Gądecki w ramach koncertu inaugurującego 29. Międzynarodowy Festiwal Muzyki Organowej „Organy Archikatedry” w Warszawie. Dorobek laureata jest imponujący. Ksiądz Szymonik przez wiele lat prowadził chór Uniwersytetu Kardynała Stefana Wyszyńskiego w Warszawie. Współpracował z wieloma filharmoniami w Polsce oraz wykładał na UKSW i akademiach muzycznych w Warszawie, Krakowie i Bydgoszczy. Zaszczepił, dzięki swojej charyzmie i zaangażowaniu, muzyczną wrażliwość w wielu pokoleniach polskich kapłanów. Jest wybitnym znawcą i jednym z najbardziej znanych propagatorów muzyki sakralnej w Polsce. W tym roku obchodzi 80. urodziny. Ad multos annos, Księże Profesorze!
Rubrykę przygotował Tomasz Musiał",Tomasz Musiał,https://www.niedziela.pl/numer/2022/28,Tydzień w Kościele,https://www.niedziela.pl/artykul/160402/nd/Tydzien-w-Kosciele
Tydzień w Kościele,"Rozważania do Ewangelii J 6, 35-40.","Kościół i rozwody
Rodzina
Skala rozwodów przerosła nasze przewidywania. Kiedyś były to incydentalne przypadki, a dziś stało się to de facto jednym z modeli życia – podkreślił kard. Kazimierz Nycz w rozmowie na zakończenie Roku Rodziny, Amoris Laetitia. I dodał: – Trzeba przyznać, że w nauczaniu Kościoła dotyczącym powołania chrześcijańskiego za mało mówiliśmy o powołaniu do życia małżeńskiego i rodziny. Koncentrowaliśmy się na powołaniach zakonnych i kapłańskich, ewentualnie do niektórych zawodów. Rozeznawanie powołania do małżeństwa jest dziś utrudnione także tym, że współczesna kultura w dużej mierze jest kulturą tymczasowości, ciągłego wybierania.
Na pytanie, czy Kościół jest przygotowany na wyzwania, które wynikają z obecności w praktyce duszpasterskiej rosnącej liczby związków niesakramentalnych, kard. Nycz odpowiedział: – Przed Kościołem stoi ciągle wyzwanie, jak podchodzić w praktyce duszpasterskiej do osób rozwiedzionych żyjących w nowych związkach. Czymś podstawowym jest zwykła, ludzka otwartość i życzliwość, i ona jest coraz większa, ale wciąż niewystarczająca. Księża podejmują indywidualne duszpasterstwo takich związków, towarzyszą im, tworzone są także duszpasterstwa dla wielu par. Przed nami alternatywa: czy będziemy Kościołem purystycznym czy też złożonym z grzesznych ludzi, do których sami należymy – wyjaśnił kardynał.
Co boli ludzi w Kościele?
Synod
Kończą się diecezjalne etapy synodu o synodalności. W kilku diecezjach (Zielona Góra, Częstochowa, Kielce, Kraków, Gniezno, Warszawa, Poznań) w ostatnich dniach przedstawiono podsumowanie tej toczącej się od października ub.r. dyskusji w Kościołach lokalnych. Odpowiedzialni za przebieg tego procesu zwykle podkreślali zaangażowanie ludzi, którzy chcieli się wypowiadać nt. tego, co w Kościele nad Wisłą wymaga zmiany, a co nawet boli. Nie brakło jednak stwierdzeń, że zaangażowanie było małe, a głos młodych był słabo słyszalny. Najczęściej poruszane tematy, które przewijały się we wszystkich diecezjach? Można powiedzieć nihil novi, choć wydaje się, że teraz głos jest wyrazistszy i głośniejszy. Chodzi m.in. o współpracę duchownych i świeckich, która kuleje; o większy udział laikatu w podejmowaniu decyzji w zarządzaniu kościelnym, o transparentność w zarządzaniu finansami. W trakcie procesu synodalnego dyskutowano nie tylko o sprawach przyziemnych. Świeccy chcieliby piękniejszej, dobrze przygotowanej Liturgii, lepszych, solidnie przygotowanych kazań.
REKLAMA
Znosi obostrzenia
Covid-19
Watykan zniósł obowiązek szczepień, które musiały być potwierdzone aktualną przepustką covidową (tzw. super green pass), dla wszystkich pracowników i gości od 1 czerwca, miesiąc po Włoszech. Nadal jest jednak ona wymagana dla Gwardii Szwajcarskiej. Zgodnie z dekretem z 1 czerwca, ograniczenie to może powrócić... już 30 września. Zapomnieliśmy o pandemii. Obecnie głowę mamy zaprzątniętą zupełnie innymi problemami. Pozostaje się modlić i mieć nadzieję, że niektóre pesymistyczne prognozy o powrocie pandemii na jesieni okażą się na wyrost.
Medycyna na KUL
Lublin
Jednolite studia magisterskie o profilu ogólnoakademickim na kierunku lekarskim będą mogły zostać utworzone przez Katolicki Uniwersytet Lubelski Jana Pawła II – poinformowała uczelnia. KUL uzyskał zgodę Ministra Edukacji i Nauki oraz pozytywne rekomendacje Polskiej Komisji Akredytacyjnej i Ministra Zdrowia. Kierunek ten zostanie uruchomiony w 2023 r. Początkowo studia będzie mogło podjąć 60 osób, ale liczba miejsc będzie systematycznie rosła. KUL nawiązał w tej sprawie współpracę m.in. z Uniwersytetem Medycznym w Lublinie, Medical College of Wisconsin w USA, polikliniką Gemellego i z Uniwersytetem Rzymskim „La Sapienza”, Holy Spirit University of Kaslik w Libanie i tamtejszą School of Medicine and Medical Sciences oraz Uniwersytetem Nawarry w hiszpańskiej Pampelunie.
Od trybu kryzysowego do systemowego
Polska
Od działania w trybie kryzysowym do pracy w trybie systemowym przechodzi Caritas Polska. Chodzi o pomoc dla uchodźców, przede wszystkim z Ukrainy. Choć nadal potrzebna jest pomoc doraźna dla osób, które dopiero co przybyły do naszego kraju, to coraz bardziej niezbędna jest pomoc systemowa dla tych, którzy są u nas od tygodni i próbują na nowo zorganizować swoje życie. Polacy wiedzą, jak się żyje w naszym kraju, a obcokrajowcy muszą się tego nauczyć; ważne, aby wiedzieli, gdzie mogą uzyskać pomoc nie tylko rzeczową i żywieniową, ale także przy zakwaterowaniu, znalezieniu pracy czy uzyskaniu pomocy psychologa. Ma się tym zająć 30 centrów pomocy uchodźcom, które w całej Polsce funkcjonują pod szyldem Caritas, czyli Kościoła. Choć dziś nikt nie wie, jak długo będzie trwała wojna, to taktyka przyjęta przez Rosję wskazuje na to, że będzie to wojna na wyniszczenie, czyli długa. I chociaż uchodźcy z Ukrainy, także dzięki bliskości kulturowej, dają sobie u nas radę – przede wszystkim dzięki pomocy Polaków – to na pewno nie można ich zostawić samym sobie.
REKLAMA
Nie zrezygnuje
Franciszek
Papież nie zamierza rezygnować z urzędu. Takie sygnały dochodzą ostatnio z otoczenia Ojca Świętego, jako reakcja na coraz częstsze, niekiedy wręcz uporczywe, spekulacje mediów nt. możliwej decyzji Franciszka w związku z jego stanem zdrowia. Z wizytą u papieża byli niedawno brazylijscy biskupi, którzy po wyjściu za Spiżową Bramę przekazali, że Ojciec Święty powiedział im, iż nie myśli rezygnować. – Chcę wypełniać moją misję tak długo, jak Bóg na to pozwoli – cytował słowa Franciszka arcybiskup Porto Velho – Roque Paloschi. Prawdopodobnie te komunikaty nie utną spekulacji, ale są potrzebne w sytuacji, gdy część ośrodków – intencjonalnie lub dla wzbudzenia sensacji – próbuje rozchwiać Piotrową łódź. W obecnej sytuacji, w której znajduje się świat, rezygnacja papieża jest raczej nie do pomyślenia.
Giną kapłani
Meksyk
Dwaj jezuici zostali zamordowani, gdy bronili wejścia do kościoła, w którym schronił się człowiek uciekający przed uzbrojonymi mężczyznami. Do zdarzenia doszło 20 czerwca wieczorem w miejscowości Cerocahui, w nękanym przemocą stanie Chihuahua. Byli oni w zaawansowanym wieku: ks. Javier Campos Morales miał 79 lat, a ks. Joaquín César Mora Salazar – 80. Napastnicy strzelali do kapłanów z bliskiej odległości. Zabili również człowieka, który schronił się w kościele. Z nieznanych przyczyn oszczędzili tylko trzeciego kapłana, który był w tym czasie w świątyni. Trudno się doszukiwać logiki w tym zdarzeniu. Jeszcze trudniej znaleźć jakąkolwiek rację w działaniach napastników. To po prostu przerażająca, czarna, diabelska siła. Od początku 2022 r. zamordowano na świecie dziewięciu katolickich kapłanów, w tym pięciu w Ameryce Łacińskiej, z czego trzech w Meksyku.
To fałsz
Watykan
Głównymi zagrożeniami dla pokoju są dzisiaj m.in.: terroryzm, konflikty asymetryczne, brak bezpieczeństwa cybernetycznego, problemy ekologiczne, ubóstwo. Odstraszanie nuklearne jest nieadekwatne do tych wyzwań. Broń jądrowa jest mnożnikiem ryzyka, który zapewnia jedynie iluzję pokoju. Nie tylko użycie, ale i samo posiadanie bomb atomowych jest niemoralne, stwarza fałszywe poczucie bezpieczeństwa, osiągnięte przez „równowagę terroru”, i utrudnia prawdziwy dialog między narodami. Jest ono „szantażem”, który powinien „budzić odrazę w sumieniach ludzkości”. Takie jest stanowisko papieża. Przekonanie, że broń atomowa jest dobra, bo odstrasza przeciwnika jest – zdaniem Franciszka – wielkim fałszem. Ojciec Święty stwierdził ponadto, że pokój jest niepodzielny, tzn. niemożliwy do osiągnięcia w wypadku, kiedy cieszyć się nim będą tylko nieliczni. – Jeśli pokój, bezpieczeństwo i stabilność nie zostaną zapewnione na całym świecie, nie będzie można się nimi cieszyć w ogóle – zaznaczył papież.",Rubrykę przygotował Tomasz Musiał,https://www.niedziela.pl/numer/2022/27,Tydzień w Kościele,https://www.niedziela.pl/artykul/160286/nd/Tydzien-w-Kosciele
Areopag Uniwersytetów - Nowy cykl debat o wojnie,"""Starcie wartości? Aksjologiczne aspekty wojny"" to tytuł pierwszej debaty Areopagu Uniwersytetów, której tematem - w nowej edycji - będzie wojna, głównie w kontekście agresji Rosji na Ukrainę z wszystkimi tego konsekwencjami dla Polski i świata m.in. prawnymi, społecznymi i gospodarczymi. Pierwsze spotkanie ekspertów, a także rektorów KUL, UW, UJ, UAM i UWM odbędzie się 24 czerwca w siedzibie Katolickiego Uniwersytetu Lubelskiego Jana Pawła II w Lublinie.","- Dobro i nadzieja, zło i lęk ludzi naszych czasów, szczególnie doświadczających wojny i gwałtu, bólu i tułaczki, są również dobrem i nadzieją, złem i lękiem wspólnot uniwersyteckich. I nie można znaleźć nic prawdziwie ludzkiego, doświadczanego i poznawanego, co nie odbijałoby się echem troski w ich salach wykładowych - podkreślili organizatorzy Areopagu Uniwersytetów, dodając, że wojna rosyjsko-ukraińska, tak jak wcześniej pandemia COVID-19, zachwiała wiarą społeczeństw Zachodu w stabilność i rozwój.",www.kul.pl,https://www.niedziela.pl/numer/2017/33,debata,https://www.niedziela.pl/artykul/82051/Areopag-Uniwersytetow---Nowy-cykl-debat-o
"Kawalerowie Maltańscy potwierdzają, że abp Sławoj Leszek Głódź nie należy już do ich zakonu","W odpowiedzi na pytanie redakcji KAI - potwierdzam, że Arcybiskup Sławoj-Leszek Głódź od 9 lutego 2022 roku nie jest członkiem Związku Polskich Kawalerów Maltańskich i Zakonu Maltańskiego. Kompetencje przyjmowania i odwoływania członków Suwerennego Zakonu Maltańskiego należą do Rady Suwerennej. Jednocześnie wyjaśniam, że ZPKM nie komentuje spraw personalnych, zwłaszcza osób, które nie są członkami Związku - oświadczył Tomasz Tarnowski, rzecznik ZPKM.","W połowie czerwca 2000 r. do grona Kawalerów Maltańskich w randze Kapelana Konwentualnego ""ad honorem"" został przyjęty ówczesny biskup polowy Wojska Polskiego Sławoj Leszek Głódź. W lutym br. został usunięty z tego prestiżowego grona. Decyzja ma prawdopodobnie związek z karami, jakie w ubiegłym roku na abp. Głódzia nałożyła Stolica Apostolska, która zbadała i potwierdził jego opieszałość w karaniu kapłanów oskarżonych o seksualne wykorzystywanie nieletnich oraz zaniedbania kierowaniu archidiecezją gdańską.
Zakon Maltański to jedna z najstarszych instytucji zachodniej i chrześcijańskiej cywilizacji. Powstał w Jerozolimie około roku 1050, jest zakonem rycerskim, którego członkami są głównie osoby świeckie. W 1113 roku papież Paschalis II wydał bullę nadając Zakonowi pełną suwerenność, tak od władz świeckich, jak i kościelnych.
Przez okres wojen krzyżowych Zakon stworzył strukturę państwową, a utrzymując przez kilkaset lat najwyższą w świecie sprawność bojową, stał się prawdziwym przedmurzem chrześcijańskiej Europy dla świata muzułmańskiego. Wówczas to zyskał wielkie znacznie i prestiż, które pozwalają w dzisiejszym świecie działać charytatywnie w blisko 120 krajach. Zakon Maltański jest pierwowzorem działań humanitarnych i charytatywnych realizowanych na szeroką skalę. Posługa szpitalnicza, która jest główną misją Zakonu Maltańskiego, niesiona jest pod białym ośmiokątnym krzyżem na czerwonym tle, który znany jest wszędzie jako symbol ratownictwa.
Na ziemiach polskich Zakon obecny jest od początku XII w. W 1187 roku książę Mieszko III Stary i biskup poznański Radwan przekazali Zakonowi pod opiekę założone przy kościele św. Jana Jerozolimskiego za Murami w Poznaniu, hospicjum dla wędrowców i pątników – najstarszy polski szpital. Do dzisiaj istnieje w tym miejscu kościół, przy którym kontynuowana jest działalność maltańska. Od 1927 roku Związek Polskich Kawalerów Maltańskich jest oficjalną organizacją reprezentującą Suwerenny Rycerski Zakonu Szpitalników Świętego Jana Jerozolimskiego zwanego Rodyjskim i Maltańskim. Po okresie komunizmu, kiedy działalność ZPKM była w Polsce zabroniona, w 1991 roku aktywność Związku na terenie Polski została przywrócona. Aktualnie, w Polsce funkcjonuje 18 oddziałów MSM, 6 ośrodków pomocy dla osób niepełnosprawnych, starszych i samotnych (Poznań, Kraków, Katowice, Radom, Olsztyn, Warszawa), 2 domy pomocy społecznej (Szyldak, Puszczykowo), 2 centra pomocy specjalistycznej (Kraków, Poznań), 1 specjalistyczne przedszkole (Kraków), 1 szpital (Barczewo). Dzięki jakości pracy swoich członków i dochowaniu tradycji, Zakon Maltański posiada pozycję gwaranta wykonania misji dobroczynnych, jest wiarygodnym powiernikiem środków przekazywanych na te cele.
REKLAMA
Maltańska Służba Medyczna (MSM) w 2014 r. zabezpieczała ewakuację poszkodowanych z Kijowskiego Majdanu, potem wdrażała, we współpracy z polskim MSZ, kilkuletni program szkolenia w zakresie pomocy przedmedycznej (pierwsza pomoc). W czasie pandemii COVID-19 MSM szkoliła odpowiednie służby cywilne (policjantów, strażaków, nauczycieli) oraz przekazała pomoc w postaci znacznej ilości środków higieny oraz ochrony osobistej. Dzięki temu programowi około 2500 przeszkolonych osób oraz dostarczony sprzęt medyczny służą Ukraińcom od pierwszych dni wojny. Dzięki tym kontaktom Zakon Maltański Polska posiada precyzyjne informacje nt. potrzeb i może realizować pomoc w sposób najbardziej precyzyjny i skuteczny.
Obecnie realizowany program „Pomoc dla Ukrainy” Zakonu Maltańskiego Polska został uruchomiony natychmiast po zaatakowaniu Ukrainy przez Rosję – 25 lutego – a jego wartość, dzięki międzynarodowym strukturom Zakonu, po trzech miesiącach wynosi 46 750 000 PLN.","mp, tt
/Gdańsk (KAI)",,abp Sławoj Leszek Głódź,https://www.niedziela.pl/artykul/81927/Kawalerowie-Maltanscy-potwierdzaja-ze-abp
Zaproszenie abp. Józefa Kupnego do udziału w Pieszej Pielgrzymce na Jasną Górę,Jutro w kościołach Archidiecezji Wrocławskiej czytane będzie Zaproszenie Metropolity Wrocławskiego do udziału w 42. Pieszej Pielgrzymce Wrocławskiej na Jasną Górę. Oto jego treść:,"Drodzy Siostry i Bracia, Mieszkańcy Wrocławia i Dolnego Śląska
Jeszcze kilka miesięcy temu nikt z nas nie spodziewał się, że prośba o pokój będzie dominującą intencją modlitw, jakie podejmujemy w naszych parafiach. Wydarzenia zza wschodniej granicy przypomniały nam, że pokój nie jest dany raz na zawsze. Pismo Święte mówi, że pokój jest jak roślina, którą trzeba pielęgnować i której ziarna trzeba w świecie rozsiewać. Dlatego wśród Jezusowych błogosławieństw pojawiło się także i to, które brzmi: ""błogosławieni, którzy krzewią pokój"". Ta intencja będzie również towarzyszyła pielgrzymom, którzy tradycyjnie 2 sierpnia wyruszą z wrocławskiej katedr, by przez 8 dni pieszo podążać na Jasną Górę. 
Zapraszam wszystkich, którym zdrowie i czas pozwalają do udziału w tej pielgrzymce. Jej hasło: ""Chrystus naszym pokojem!"" przypomina, że pokój najpierw rodzi się w ludzkich sercach. Następnie przez ludzi pokoju jest wprowadzany w rodzinach, wspólnotach, w miastach, gminach i całych narodach. Moje zaproszenie jest o tyle radosne, że Piesza Pielgrzymka Wrocławska na Jasną Górę przetrwała trudny czas pandemii COVID-19 i w tym roku będziemy mogli uczestniczyć w niej bez żadnych ograniczeń. Dlatego wierzę, że 2 sierpnia w godzinach porannych Ostrów Tumski znowu wypełni się tysiącami pątników, którzy zaniosą do Matki Bożej zarówno osobiste intencje, jak i te, które jako Kościół i naród nosimy w sercach, a przede wszystkim, którzy dzięki tym niezwykłym rekolekcjom w drodze staną się ludźmi pokoju. 
REKLAMA
Wspieram swoją modlitwą wszystkich zaangażowanych w przygotowanie pielgrzymki oraz tych, którzy w tym roku podejmą decyzję, by pieszo zdążać do Czarnej Madonny. 
Z pasterskim błogosławieństwem
abp Józef Kupny
Metropolita Wrocławski",opr. xŁR,,episkopat,https://www.niedziela.pl/artykul/81912/Zaproszenie-abp-Jozefa-Kupnego-do-udzialu
Z Chrystusem aż po krańce świata,"„Przyjeżdżając na Lednicę po raz kolejny, widzę młody Kościół, inną rzeczywistość” – tak o tegorocznym spotkaniu młodych napisała Joanna, uczestniczka z naszej diecezji.","Aktem wyboru Chrystusa i przejściem pod Bramą-Rybą zakończyło się o północy XXVI Spotkanie Młodych Lednica 2000. Uczestniczyło w nim ponad 20 tys. młodych z całej Polski. Hasło tegorocznego spotkania brzmiało: „Na krańce świata”.
Lednica w wersji „stacjonarnej” wróciła po dwuletniej przerwie spowodowanej pandemią. Młodzi zaczęli gromadzić się na Polach Lednickich już od rana w sobotę 4 czerwca. Pogoda dopisała. Był czas na wspólną modlitwę, konferencje, śpiewy i tańce. Przyjechali z całej Polski, szukać czegoś więcej. Spotkanie odbyło się w tym roku po raz dwudziesty szósty. Ograniczenia związane z COVID-19 nie pozwoliły ani w 2020, ani w 2021 r. zorganizować go na żywo. Przerwa spowodowała, że dużo trudniej było zebrać młodzież, ale nie było też tak, że młodzi nie chcieli jechać. Można powiedzieć, że młodzież była o wiele bardziej spragniona takiego spotkania niż wcześniej, bo po czasach pandemii, młodzi byli po prostu wytęsknieni. Ci, którzy byli, mocno się cieszyli swoją obecnością. Dało się zaobserwować, jak to bycie razem, wspólne modlitwy i animacje były im bardzo potrzebne.
Pierwszą konferencję o swoim życiu i doświadczeniu wiary opowiedział Jan Mela. Jest on polskim podróżnikiem i działaczem społecznym, najmłodszym w historii zdobywcą obu biegunów i pierwszą osobą z niepełnosprawnością, która to osiągnęła. Podkreślał, jak ważna w życiu jest obecność innych ludzi wokół nas. Zachęcał, aby nie być biernym, ale aktywnie uczestniczyć w życiu, przełamywać swoje słabości: – Pan Bóg dawał mi ludzi, którzy pokazywali mi swoim przykładem, że póki żyjemy, to mamy wpływ na nasze życie. I każda rzecz dzieje się po coś. Doświadczenie, nawet najtrudniejsze, może być dla nas jakimś darem, może nas czegoś nauczyć. (…) Kiedy spotkałem ludzi, którzy uwierzyli we mnie, którzy dali mi szansę, żeby zawalczyć o swoje życie, to zrozumiałem, że każdą słabość można przekuć w swoją siłę – mówił.
REKLAMA
O godz. 17 nastąpiło oficjalne otwarcie Lednicy. Rozpoczął je Hymn III tysiąclecia, do którego muzykę skomponował Wiesław Wolnik, a słowa napisała Agnieszka Chrostowska.
W swoim powitaniu prymas Polski abp Wojciech Polak zwrócił się ze szczególnym pozdrowieniem do młodzieży ukraińskiej, życząc Ukrainie i całemu światu pokoju. Z kolei abp Stanisław Gądecki wygłosił krótkie rozważanie na temat tegorocznego hasła o wychodzeniu „na krańce świata”. Wspominał o. Jana Górę, „który puścił w ruch ten wielki ruch lednicki”, istniejący do dzisiaj mimo śmierci dominikanina. Podziękował o. Tomaszowi Nowakowi, dominikaninowi, który podjął się poprowadzić dalej Lednicę. Przewodniczący episkopatu podziękował też wielu osobom ze stowarzyszenia lednickiego, które zaangażowały się w przygotowanie spotkania.
O godz. 20 rozpoczęła się uroczysta Eucharystia, której przewodniczył abp Wojciech Polak. Homilię wygłosił abp Grzegorz Ryś. Poświęcił ją refleksji, na temat tego, co oznacza iść „na krańce świata” oraz tworzyć wspólnotę. Jeśli chodzi o określenie „krańce świata”, arcybiskup zaznaczył, że współcześnie nie chodzi w nim o krańce geograficzne. – Może te krańce świata są odległe o dwa metry. To ci, których uważamy za sobie obcych, a którzy są tuż za drzwiami – powiedział. Odwołał się do dość powszechnego doświadczenia, że nieraz najtrudniej być blisko tych, którzy są pośród nas – w domu, w rodzinie. – Niby jesteśmy blisko, a mamy doświadczenie wielkiej odległości między nami. Krańce świata naprawdę znaczą coś więcej niż odległość na mapie – zauważył.
Następnie mówił o dwóch wydarzeniach biblijnych – budowie wieży Babel i Pięćdziesiątnicy, gdy Bóg zesłał na Apostołów Ducha Świętego, a ci zaczęli mówić różnymi językami. – Te wydarzenia, bardzo odległe w czasie, są ze sobą bardzo powiązane – zauważył. – W historii wieży Babel ludzie posługują się jednym językiem, ale się rozpraszają, a ci zebrani w Jerozolimie, którzy mówią wszystkimi językami pod słońcem, mają doświadczenie wspólnoty – powiedział.
REKLAMA
Arcybiskup zaznaczył, że jeden język nie daje doświadczenia wspólnoty, a jest raczej narzędziem totalitaryzmu: – Wszyscy mieli jeden język, bo mieli narzucony jeden język, bo musieli być wszyscy tacy sami, idealnie tacy sami, jednolici. I ta jednolitość doprowadziła ich do rozpadu.
Kaznodzieja zaznaczył, że Duch Święty uzdalnia nas do budowania jedności i z tym nas posyła na krańce świata, z doświadczeniem wspólnoty, nie z racją, nie z doktryną. – Nauczanie jest ważne, ale jest na służbie miłości – przypomniał.
Wydaje się, że 20 tys. młodych to mało, a z drugiej strony na spotkanie przyjechali ludzie, którzy naprawdę chcieli tutaj być. To było bardzo widoczne, że chcą być razem. W czasach zamknięcia w „pudełku”, jakim jest telefon, oni chcieli być razem, obok siebie, zapomnieć na chwilę o całym świecie, który ich otacza. Młodzi pragnęli się cieszyć, nie patrzeć na żadne ograniczenia, tylko po prostu być ze sobą. To było bardzo widoczne. Mogli zobaczyć, ilu jest tu ludzi w ich wieku, i że wszyscy tak naprawdę przyjechali w jednym celu – żeby się pomodlić, poszukać Pana Boga.
Spotkanie zakończyło się o północy aktem wyboru Chrystusa i symbolicznym przejściem przez Bramę-Rybę. W związku z trwającym dziękczynieniem za beatyfikację kard. Stefana Wyszyńskiego, podczas wydarzenia obecne były też jego relikwie. Symbolem tegorocznego spotkania młodych był różaniec z lednickim krzyżem i rybą.
A tak o spotkaniu piszą uczestnicy z naszej diecezji:
„Na spotkaniu młodzieży w Lednicy niezwykle podobało mi się wydarzenie, kiedy mogłam na żywo usłyszeć historię Jaśka Meli i jego doświadczenie Boga w swoim życiu. Była to bardzo poruszająca i ciekawa opowieść. Dodatkowo spowiedź św., która odbywała się w międzyczasie, nie była zwyczajną spowiedzią. To była szczera rozmowa, która dawała źródło oczyszczenia z grzechów, siłę na dalsze życie. Ksiądz także dawał wskazówki, jak dalej postępować. Można było poczuć, że jest się rozumianym przez drugą osobę. Nie liczył się tam czas, każdy rozmawiał z księdzem tyle czasu, ile potrzebował, bez jakiegokolwiek pośpiechu. To, co jeszcze mi się podobało, to poznanie nowych, cudownych osób. Każdy dzielił się tam radością, panowała duża moc miłości”.
REKLAMA
Ewelina Laskowicka
„Przyjeżdżając na Lednicę po raz kolejny, widzę młody Kościół, inną rzeczywistość. Świat, jaki chciałbym oglądać codziennie. Świat pełen miłości, braterstwa i szacunku, normalności, jakiej dzisiaj nam brakuje. Sobotnie spotkanie przeżyliśmy pod hasłem: „Na krańce świata”. Tu, na Lednicy nasze krańce świata są bliższe, wydają się łatwiejsze do osiągnięcia pod każdym względem. Bliżej Boga i bliżej ludzi, może inaczej – bliżej podobnych nam ludzi, czyli łatwiej. Kiedy wkrada się proza życia, nasze krańce świata mogą wydawać się nam bardziej odlegle, może czasami nie do zdobycia. Wiem, że dla Boga niemożliwe nie istnieje. Moment Mszy św., chwilowe problemy z dźwiękiem na czytaniu, uwiadomiły mi wielowymiarowość krańców świata. Kiedy nagłośnienie zawiodło, młody chłopak wstał i zaczął czytać z internetu. Przekroczył koniec, kraniec świata, wyszedł do nas i usłyszeliśmy. To uświadomiło mi, że na żadnym „polu”, w przenośni, ale nie tylko, nie ma problemów nie do rozwiązania, nie ma rzeczy niemożliwych. I za to wszystko Chwała Panu.
Joanna Dłużniewska","Ks. Piotr Jarosiewicz
Duszpasterz młodzieży",https://www.niedziela.pl/numer/2022/25,Lednica 2000,https://www.niedziela.pl/artykul/160104/nd/Z-Chrystusem-az-po-krance-swiata
Dzienniczek świętej s. Faustyny po łotewsku,"Po 22 latach prac ukazało się łotewskie wydanie słynnego „Dzienniczka” św. Siostry Faustyny Kowalskiej. Uroczysta prezentacja dzieła, które powstało staraniem księży marianów oraz wydawnictwa KALA Raksti, miała miejsce w Rydze.","Prace nad łotewskim przekładem „Dzienniczka” to cała epopeja. Najpierw zaginęła pierwsza jego wersja, która powstała niestety tylko w rękopisie. Dłuższy czas funkcjonował więc na Łotwie nieoficjalny przekład dokonany z języka rosyjskiego, którego jednak nie mogły zaakceptować władze Zgromadzenia Sióstr Matki Bożej Miłosierdzia. Dopiero w ostatnich latach za prace translacyjne wziął się ks. Andris Ševels MIC, a pomocą okazało się – jak twierdzi sam marianin – zarówno Boże Miłosierdzie, jak i pandemia COVID-19, która paradoksalnie dała mu więcej czasu i spokoju.
W prezentacji „Dzienniczka” wzięła udział ambasador Polski na Łotwie Monika Michaliszyn. Przypomniała ona, że objawienia Pana Jezusa Miłosiernego miały miejsce w czasach nadciągającej hekatomby drugiej wojny światowej i panowania totalitaryzmów. Jej zdaniem również dziś człowiek czuje się w jakiś sposób osierocony w świecie, z którego w imię własnej wolności usunął Boga. Stąd ważne są znaki Bożego Miłosierdzia, dokonywane także za pośrednictwem ludzi, na przykład pomagających Ukrainie w czasie jej zmagań z rosyjską agresją.
Z kolei abp Zbigniew Stankiewicz podkreślił znaczenie pokory dla przyjęcia i szerzenia tajemnicy Bożego Miłosierdzia, jak też w ogóle dla głębszego doświadczenia duchowego. Świadectwem tego jest sama św. Siostra Faustyna, którą w tej cnocie próbował nie tylko Kościół w postaci przełożonych i spowiedników, ale i sam Pan Jezus.
Duchowość Bożego Miłosierdzia staje się na Łotwie coraz bardziej popularna, zresztą nie tylko wśród katolików. Jak zauważono w czasie prezentacji, w większości tutejszych kościołów można znaleźć charakterystyczny obraz Pana Jezusa Miłosiernego.","Tadeusz Cieślak SJ
/vaticannews
/Ryga (KAI)",https://www.niedziela.pl/numer/2022/7,Dzienniczek,https://www.niedziela.pl/artykul/81675/Dzienniczek-swietej-s-Faustyny-po
Kościół katolicki po raz pierwszy w historii zabiera głos ws. redukcji skutków palenia,"Seminarium ""Kościół Katolicki wobec problemu redukcji negatywnych skutków palenia„ zorganizowane pod patronatem watykańskiej Dykasterii ds. Integralnego Rozwoju Człowieka, odbyło się 25 maja na Papieskim Uniwersytecie Santa Croce w Rzymie.","Podkreślono w nim znaczenie ograniczania szkód związanych z paleniem tytoniu i wezwano do szerszego, skoncentrowanego na człowieku podejścia do problemu uzależnienia od tytoniu.
Wśród prelegentów seminarium znaleźli się m.in. prefekt Dykasterii ds. Integralnego Rozwoju Człowieka kard. Michael Czerny, stały przedstawiciel Watykanu przy ONZ i WHO abp Fortunatus Nwachukwu, metropolita łódzki abp Grzegorz Ryś, bp Ariel Torrado Mosconi z diecezji Nueve de Julio, ks. prof. Robert Nęcek z Papieskiego Uniwersytetu Jana Pawła II w Krakowie, prof. Alejandro Jose Videla ze Szpitala Uniwersyteckiego Austral w Buenos Aires, dr Bartosz Arłukowicz, przewodniczący Komisji Specjalnej Parlamentu Europejskiego ds. Walki z Rakiem, prof. Paul Aveyard z Uniwersytetu w Oxford, prof. Szczepan Cofta ze Szpitala Klinicznego UM w Poznaniu.Seminarium zorganizowano z okazji corocznego, ustanowionego przez WHO Światowego Dnia bez Tytoniu (World No Tobacco Day - WNTD).
Dzień ten jest doskonałą okazją do podniesienia świadomości na temat śmiertelnych skutków palenia tytoniu oraz do rozmowy na temat ograniczania szkodliwości palenia. Liczba zgonów na świecie spowodowanych przez COVID-19 przekroczyła 6 mln. Tymczasem każdego roku z powodu palenia i chorób związanych z paleniem umiera 8 mln ludzi, którym nie poświęca się uwagi ani nie pomaga wystarczająco w walce z nałogiem.
W liście skierowanym do organizatorów i uczestników seminarium papież Franciszek napisał: ""Kultura życia jest dziedzictwem, którym chrześcijanie muszą dzielić się ze wszystkimi. Każde życie ludzkie, jedyne i niepowtarzalne, ma nieocenioną wartość. Trzeba to głosić wciąż na nowo, z odwagą słów i czynów. Mam nadzieję, że refleksja nad tym szczególnym problemem może pomóc wielu ludziom uświadomić sobie, że zdrowie fizyczne jest darem Bożym, który Pan nam ofiarował i o który musimy odpowiedzialnie dbać"".

PODZIEL SIĘ CYTATEM
W swoim wystąpieniu prefekt Dykasterii ds. Integralnego Rozwoju Człowieka kard. Michael Czerny podkreślił że: [...] „aby stworzyć ́środowisko, w którym nowi klienci nie będą̨ eksperymentować z tytoniem a aktywni palacze będą̨ zachęcani do rzucenia palenia, wszyscy partnerzy muszą współpracować przy wdrażaniu środków kontroli palenia, które skutecznie ograniczą popyt na papierosy. Rządy i państwa muszą zapewnić swoim obywatelom łatwy dostęp do pomocy w rzucaniu palenia [...]”.
Zwracając się do uczestników seminarium Stały Przedstawiciel Watykanu przy WHO abp Fortunatus Nwachukwu odniósł się do niedawnych decyzji papieża Franciszka dotyczących bezpośrednio redukcji skutków palenia: „[...] jesteśmy świadomi, że życie jest darem Boga i mamy obowiązek postępować w sposób, który chroni nasze zdrowie; w sposób, który chroni życie, dlatego kierując się naszą wiarą i szacunkiem dla świętej wartości życia, mamy obowiązek chronić i zachować zarówno nasze zdrowie fizyczne, jak i psychiczne.
REKLAMA
To właśnie ta przesłanka skłoniła papieża Franciszka 5 lat temu do wstrzymania sprzedaży papierosów w sklepach watykańskich. Stolica Apostolska nie może przyczyniać się do działań, które szkodzą zdrowiu ludzi. Cóż, taka decyzja mogła nie być popularna wśród palaczy pracujących w Watykanie, ale z pewnością została przyjęta z zadowoleniem przez wielu innych. Oczywiście, sprzedawane papierosy były źródłem dochodów, co oznacza, że była to odważna decyzja, ale słuszna. Żaden zysk nie może być uzasadniony, jeśli zagraża życiu. [...] Kościół ma obowiązek wskazywać drogę zachowania i obrony życia od poczęcia do naturalnej śmierci, także poprzez zabieranie głosu w organizacjach międzynarodowych, a zwłaszcza poprzez edukację, aby zapobiegać i eliminować zagrożenia dla życia”.Bp Ariel Torrado Mosconi z diecezji Nueve de Julio w Argentynie w swoim wystąpieniu również zwrócił uwagę na niezwykle ważne i symboliczne znaczenie decyzji Papieża Franciszka, której wymowy nie sposób przecenić: „(..) zdajemy sobie sprawę z ogromnego wkładu i poważnego zaangażowania, jakie cała społeczność ma i musi przyjąć na siebie w profilaktycznym podnoszeniu świadomości, a także w integralnym rozwiązywaniu problemów związanych z paleniem tytoniu.
Teraz trzeba podjąć konkretne i skuteczne kroki w tym kierunku. Przykład podany przez Ojca Świętego Franciszka , dotyczący zakazu sprzedaży papierosów na terytorium Państwa Watykańskiego, jest w tym względzie pouczający. Każda wspólnota kościelna powinna podjąć praktyczne działania w swojej dziedzinie, aby zwalczać tę plagę”.Ks. prof. Robert Nęcek, kierownik Katedry Edukacji Medialnej Instytutu Dziennikarstwa, Mediów i Komunikacji Społecznej na Papieskim Uniwersytecie Jana Pawła II w Krakowie, w swoim wystąpieniu odniósł się do problemu prawa osoby uzależnionej do informacji: „[...] każdy człowiek ma prawo do pełnej informacji w kontekście redukcji skutków i szkodliwości palenia.
REKLAMA
Na świecie istnieje wiele strategii i planów walki ze skutkami palenia - od skrajnej prohibicji do walki z uzależnieniem poprzez terapie zastępcze również te oparte na nowych technologiach, które zmniejszają, choć nie eliminują, skutków palenia w zupełności. Patrząc na zagadnienie redukcji skutków palenia przez pryzmat nauki Kościoła należy uznać, że każde działanie, którego efektem jest przyczynienie się do redukcji szkodliwości nikotynizmu jest działaniem na rzecz poprawy zdrowia a więc jest działaniem na rzecz wspólnego dobra. Dlatego komunikacja, która jest powiązana z prawem do pełnej informacji – w tym przypadku informacji o redukcji szkodliwości palenia papierosów – staje się promowaniem kultury bliskości i jest służbą integralnemu rozwojowi osoby ludzkiej”.
Przesłanie przedstawicieli Kościoła Katolickiego obecnych na seminarium jest jasne: musimy zjednoczyć wszystkie dostępne środki i wiedzę, a także podjąć działania administracyjne, aby stworzyć nowe przepisy umożliwiające wsparcie dla tych, którzy potrzebują pomocy w walce z uzależnieniem jakim jest palenie papierosów, ponieważ wszyscy zgadzamy się, że nie ma większej wartości niż ludzkie życie i zdrowie, których ochrona jest prawem każdego człowieka. Należy dążyć do całkowitego wyeliminowania papierosów z przestrzeni publicznej a dostępne metody redukcji szkód związane z paleniem powinny być przedmiotem dalszych badań i stać się powszechnie dostępne.
REKLAMA
Kard. Michael Czerny wezwał wszystkich do odwagi do nadziei, mówiąc: ""idziemy naprzód z odnowionym zaangażowaniem, nie tracąc nadziei. Jak powiedział papież Franciszek: ""Oczywiście, nadzieja musi być realistyczna. Wymaga ona uznania wielu niepokojących kwestii, z którymi boryka się nasz świat, oraz wyzwań, które czają się na horyzoncie. Wymaga nazwania problemów po imieniu i znalezienia odwagi, aby je rozwiązać. [...] Właśnie w świetle tych sytuacji nie możemy porzucić nadziei. A nadzieja wymaga odwagi. Oznacza uznanie, że zło, cierpienie i śmierć nie będą miały ostatniego słowa, i że nawet najbardziej skomplikowane pytania mogą i muszą być stawiane i rozwiązywane. Bo nadzieja jest cnotą, która nas inspiruje i sprawia, że idziemy naprzód, nawet gdy przeszkody wydają się nie do pokonania"".
Rekomendowana przez Watykan strategia ograniczania szkód zdrowotnych u pacjentów palących papierosy wyrasta z katolickiej troski o osoby zmagające się z tym nałogiem. Jej myślą przewodnią jest to, że każdemu, nawet najbardziej zatwardziałemu palaczowi, który nie rzuca papierosów, należy dalej nieść pomoc. Taką pomocą mogą być w tej sytuacji mniej szkodliwe zamienniki do papierosów.
Pozwalają one na zaspokojenie tzw. głodu nikotynowego, ale zarazem usuwają najbardziej trujący składnik samego nałogu: dym papierosowy. Zamiast z papierosów, palacze przyjmują nikotynę w sposób mniej szkodliwy dla ich organizmu i otoczenia, a więc również mniej zgubny dla osób im bliskich. Wśród produktów z zakresu redukcji szkód znajdują się m.in. doustne saszetki nikotynowe, systemy podgrzewające tytoń czy wystandaryzowane e-papierosy. Watykan daje zielone światło do ich stosowania ale tylko i wyłącznie u tych osób palących, które nie mogą inaczej wygrać z papierosami, celem ograniczania katastrofalnych następstw tego nałogu dla ich życia i zdrowia. Pozwalają one również pozbyć się problemu palenia biernego, ponieważ nie emitują tzw. dymu z drugiej ręki. W odróżnieniu od odpalonego papierosa - nie wydzielają one do otoczenia żadnych składników.
Na zakończenie seminarium uczestnicy skupieni wokół idei „Amici pro Sanitate” podpisali tzw. Deklarację Rzymską wyrażającą wolę kontynuowania pracy na rzecz redukcji skutków palenia.","KAI
/red",,,https://www.niedziela.pl/artykul/81310/Kosciol-katolicki-po-raz-pierwszy-w
Kościół Katolicki zabiera głos w sprawie redukcji skutków palenia!,    Kościół Katolicki podkreśla potrzebę walki z globalną pandemią palenia i wzywa do podjęcia działań na rzecz redukcji szkód.,"    Podczas jednodniowego seminarium ""Kościół Katolicki wobec problemu redukcji negatywnych skutków palenia „ które zorganizowane pod patronatem watykańskiej Dykasterii ds. Integralnego Rozwoju Człowieka odbyło się 25 maja na Papieskim Uniwersytecie Santa Croce w Rzymie, podkreślono znaczenie ograniczania szkód związanych z paleniem tytoniu i wezwano do szerszego, skoncentrowanego na człowieku podejścia do problemu uzależnienia od tytoniu.","Materiał nadesłany przez organizatorów
/mfs",,,https://www.niedziela.pl/artykul/81286/Kosciol-Katolicki-zabiera-glos-w-sprawie
Kościół na Światowym Forum Ekonomicznym w Davos,"Na zakończonym dziś Światowym Forum Ekonomicznym w Davos debatowano nad skutkami jakie dla gospodarki przyniosła pandemia oraz wojny w różnych miejscach kuli ziemskiej, szczególnie ta na Ukrainie. Nowością w tym roku był udział w spotkaniu wspólnot religijnych, w tym Kościoła katolickiego. „Prowadzi nas nauczanie Franciszka, sukcesywnie działamy na wielu polach” – powiedział Radiu Watykańskiemu o. Leonir Chiarello, przełożony generalny Misjonarzy Skalabrynianów.","Tegoroczna edycja Forum poruszyła osiem podstawowych tematów: klimat i przyroda, sprawiedliwsza ekonomia, technologia i innowacje, miejsca pracy i umiejętności, efektywny biznes, zdrowie i opieka sanitarna, współpraca globalna oraz społeczeństwo i sprawiedliwość.
Kościół, zarówno na poziomie globalnym, jak i lokalnym, jest już zaangażowany w różne kwestie rozpatrywane na Forum. O priorytetach oraz o przykładach jego działaniach mówił uczestnikom spotkania o. Leonir Chiarello. „Przyświeca nam w Kościele perspektywa zaproponowana przez papieża Franciszka w «Laudato si’» i «Fratelli tutti», dotycząca troski o środowisko i promowania gospodarki bardziej włączającej społecznie. Organizacje katolickie i zgromadzenia zakonne tworzą programy m.in. na rzecz tworzenia miejsc pracy, rozwoju, edukacji i opieki zdrowotnej” – relacjonował swoje wystąpienie o. Chiarello.","Marek Krzysztofiak SJ, Mario Galgano
/vaticannews.va
/Davos (KAI)",,Davos,https://www.niedziela.pl/artykul/81086/Kosciol-na-Swiatowym-Forum-Ekonomicznym-w
O mądrość i jedność,"Modlitwą ogarniamy wszystkich samorządowców, by wasza praca była prawdziwą służbą na rzecz społeczności lokalnych i drugiego człowieka – powiedział proboszcz parafii w Górecku Kościelnym ks. Jarosław Kędra.","Pierwsza pielgrzymka samorządowców i sołtysów powiatu Biłgorajskiego do sanktuarium św. Stanisława Biskupa i Męczennika w Górecku Kościelnym była również częścią uroczystości odpustowych ku czci patrona sanktuarium, który jest jednym z głównych patronów Polski i powiatu biłgorajskiego.
Wydarzenie 8 maja rozpoczęło się od powitania uczestników. Punktem kulminacyjnym pielgrzymki była Msza św. której przewodniczył prof. KUL, ks. dr hab. Marian Pokrywka. W wygłoszonej homilii kapłan za wzór do naśladowania w XXI wieku postawił właśnie św. Stanisława, biskupa i męczennika. – W osobie św. Stanisława łączą się dwie głębokie miłości: do Boga i Jego praw oraz do wciąż kształtującej się Polski. Zginął, ponieważ swoim troskliwym i stanowczym napominaniem, próbował poruszyć zatwardziałe i zagubione serce polskiego władcy. Dzisiaj wielu może powiedzieć: „Taki nieroztropny, trzeba było przeczekać”. Nie, św. Stanisław nie był człowiekiem układów. Miał jednego Boga, jedną prawdę i jedno sumienie. Był dobrym pasterzem na wzór Chrystusa, gdyż stanął w obronie tych, których Bóg i Kościół powierzyli jego pieczy. Święty Stanisław żył tyle wieków przed nami. Czy zatem może nas, chrześcijan XXI wieku czegoś nauczyć? Ktoś, kto woli raczej oddać życie niż sprzeniewierzyć się głosowi własnego sumienia, może budzić podziw albo nienawiść, ale z pewnością nie można wobec takiego człowieka przejść obojętnie. Męczennicy mają nam wiele do powiedzenia, jednak przede wszystkim to oni pytają nas o stan naszych sumień, o wierność Bogu, Kościołowi, wierze i własnemu sumieniu – powiedział ksiądz profesor.
Droga wierności
O głównych celach i założeniach pielgrzymki mówił proboszcz parafii w Górecku Kościelnym ks. Jarosław Kędra. – Od kiedy zostałem proboszczem w Górecku Kościelnym, miałem wielkie pragnienie, byśmy mogli dziękować Panu Bogu razem ze wszystkimi samorządowcami naszego powiatu za wszelkie dobro. Święty Stanisław do tego dziękczynienia nas niejako zobowiązuje, bo jest patronem ziemi biłgorajskiej i swym życiem pokazuje nam konkretną drogę wierności Bogu. Zginął, bo był gotów przestrzegać zasad moralności i Bożych przykazań. Chcemy dziś modlić się o pokój i jedność w naszej ojczyźnie. Modlitwą ogarniamy wszystkich samorządowców, by wasza praca była prawdziwą służbą na rzecz społeczności lokalnych i drugiego człowieka – wyjaśnił.
REKLAMA
– Przed samorządowcami stoi wiele wyzwań, obowiązków i odpowiedzialność za społeczności lokalne – zaznaczał starosta biłgorajski Andrzej Szarlip. – Mieszkańcy powierzając nam stanowiska i funkcje, stawiają nam wymaganie odpowiedzialności i tego, byśmy w sposób najlepszy ich reprezentowali i im służyli. Wszystkie więc kwestie, które nas różnią, nie powinny być eksponowane. Na pierwszym planie powinny znaleźć się te sprawy, które nas łączą i służą budowaniu wspólnego dobra. Dotyczy to wszystkich szczebli samorządu, a więc sołtysów, radnych, przewodniczących rad, burmistrzów, wójtów oraz zarządu powiatu. Dotyczy to także pracowników samorządowych. Przed nami zasadniczy cel – służba lokalnym społecznościom. Dziś I Pielgrzymka Samorządowców i Sołtysów do Górecka Kościelnego, podczas której św. Stanisławowi, patronowi Polski i naszego powiatu, powierzaliśmy wszystkie trudne sprawy, z jakimi w pracy samorządowej przychodzi nam się mierzyć. Chcemy prosić o mądrość i jedność, chcemy być wierni naszej wierze, kulturze, wartościom, z których wyrośliśmy. To jest fundament, na którym trzeba budować, od którego trzeba wychodzić. Problemy można rozwiązać, można realizować śmiałe inwestycje. Można przy tym budować szczególnie ważną zgodę społeczną i umacniać to, co pozostawiły nam minione pokolenia – tłumaczył.
Wartość współpracy
– Jako samorządowcy mamy o co prosić Boga i św. Stanisława – podkreślił Tadeusz Ferens, wiceprzewodniczący Rady Miasta Biłgoraja. – Trzeba umieć współpracować. Samorządy muszą działać razem, bo drogi, chodniki, sale sportowe czy inne inwestycje nie mają barw politycznych, nie są własnością konkretnych burmistrzów czy starostów. Wszystko, co robimy, robimy dla mieszkańców. Warto działać zawodowo, ale trzeba także modlić się o łaski dla naszych miast, miasteczek i wiosek. Trzeba prosić o pokój i zrozumienie, by wszystko układało się tak, jak życzy sobie tego większość społeczeństwa. Wspólnie z powiatem, jako samorząd miejski, budujemy w mieście kilka ważnych dróg. Są to ul. Narutowicza i Piłsudskiego oraz planowane do realizacji w najbliższym czasie remont ul. Polnej oraz – wspólnie ze Starostwem Powiatowym i gminą Biłgoraj – remont ul. Granicznej. Powiat w mieście realizuje modernizację ul. Nadstawnej. To są bardzo ważne ciągi komunikacyjne. I te inwestycje pokazują, że zgoda buduje – tłumaczył.
REKLAMA
– Prosiłem dziś Boga i św. Stanisława szczególnie o dodanie nam sił, bo ten ostatni okres czasu, mam na myśli pandemię COVID-19, teraz wojnę na Ukrainie i konieczność pomocy uchodźcom, zabiera sporo energii, a przed nami główne zadania, plany inwestycyjne, rozmowy z mieszkańcami, radnymi, kolegami samorządowcami i realizacja konkretnych zadań, które mają poprawiać warunki życia naszym mieszkańcom. Stąd prosiłem Boga za wstawiennictwem św. Stanisława, by dał siły i jasny umysł, żeby tym zadaniom sprostać – mówił burmistrz Józefowa Roman Dziura.
Zawierzenie Bogu
– Chcemy powierzać Bogu wszystkie nasze działania na rzecz mieszkańców – tłumaczył Bartłomiej Świtała, zastępca wójta gminy Księżpol. – Przed naszym samorządem stoi szereg inwestycji, które są na finiszu. Ostatnio oddaliśmy most łączący miejscowości Kucły i Kulasze na rzece Tanew, chcemy wykonać drogę dojazdową do niego. Do oddania jest droga powiatowa łącząca Korchów I, Zawadkę i Chmielek, co poprawi komunikację we wschodniej części gminy. To ważne inwestycje ze względu na mieszkańców, rolników. Dlatego przyjechałem dziś na pielgrzymkę, by te inwestycje powierzyć Bogu i Jego błogosławieństwu – powiedział.
REKLAMA
– Modlimy się dziś o jedność wśród samorządowców, o pokój na Ukrainie i na całym świecie – dodał Andrzej Łagożny, członek zarządu Powiatu Biłgorajskiego. – Przygotowując się do pielgrzymki, zawsze wybieram sobie jakieś motto. Dziś jest to fragment modlitwy spisanej przez ks. Piotra Skargę: „ześlij Ducha Świętego na sługi Twoje, rządy kraju naszego sprawujące”. Modlitwy w życiu nigdy nie jest za dużo. Zadania, które stawialiśmy przed powiatem czy przed samorządami wydawały się szybkie do zrealizowania. Życie zweryfikowało wszystko. Najpierw dwa lata pandemii i pewien paraliż organizacyjny, teraz wojna za naszą wschodnią granicą. Wszystkie troski chcemy powierzać Panu Bogu, wspólnie z samorządowcami prosić Go o potrzebny pokój i rozkwit naszych małych ojczyzn, a tym samy pomyślność Polski – podkreślił.
Mszę św. zakończyła procesja eucharystyczna wokół świątyni. W pielgrzymce wzięli udział członkowie zarządu powiatu, burmistrzowie, wójtowie, przewodniczący rad, radni, pracownicy samorządowi, dyrektorzy jednostek organizacyjnych oraz sołtysi – łącznie ponad 200 osób. Wydarzenie zostało zorganizowane przez Starostwo Powiatowe w Biłgoraju i parafię św. Stanisława Biskupa i Męczennika w Górecku Kościelnym.",Joanna Ferens,https://www.niedziela.pl/numer/2022/22,pielgrzymka,https://www.niedziela.pl/artykul/159815/nd/O-madrosc-i-jednosc
"George Weigel: „Rewizja watykańskiej Ostpolitik: dyplomacja w wydaniu świętego""","Święty Jan Paweł II zawsze słusznie podkreślał, że nie jest ani dyplomatą, ani politykiem. Był on natomiast pasterzem, który w ramach sprawowania swych duszpasterskich obowiązków miał do przekazania światu władzy politycznej określone prawdy - mówił prof. George Weigel w wykładzie wygłoszonym w ramach cyklu „JP II Lectures”, organizowanego przez Instytut Kultury św. Jana Pawła II na rzymskim Angelicum.","W ciągu ostatnich pięciu lat katolicy oraz życzliwi obserwatorzy kościelnej sytuacji na świecie nieraz byli zdumieni – a czasem wręcz głęboko zaniepokojeni – watykańskimi ustępstwami na rzecz Chińskiej Republiki Ludowej, pozwalającymi Komunistycznej Partii Chin odgrywać istotną rolę w procesie mianowania katolickich biskupów na terenie ChRL. Ustępstwa te są czynione na rzecz ustroju, którego totalitarny charakter uwidocznia się choćby w dążeniu do „sinizacji” wszystkich religii, a zatem do podporządkowania ich jednopartyjnemu państwu; w sposobie radzenia sobie z pandemią Covid-19 (którą Chiny prawdopodobnie zapoczątkowały, a z pewnością nasiliły); w systematycznym naruszaniu zagwarantowanych traktatami wolności obywatelskich w Hong Kongu; a także w ludobójstwie muzułmańskich Ujgurów. W tym kontekście rodzi się szereg istotnych pytań:
Dlaczego Watykan miałby wierzyć w skuteczność jakichkolwiek porozumień, których sygnatariuszem jest państwo totalitarne, wziąwszy pod uwagę jego doświadczenia z Włochami Mussoliniego oraz Trzecią Rzeszą Hitlera, skoro oba te kraje otwarcie ignorowały zapisy konkordatów podpisanych przez siebie ze Stolicą Świętą?
Dlaczego lekceważy się lub ignoruje pochodzące z samych Chin ostrzeżenia co do negatywnych skutków obecnego zbliżenia między Watykanem i ChRL dla chińskich katolików, którzy wielkim kosztem pozostają lojalni względem Rzymu?
Dlaczego w tej kwestii Kościół miałby łamać własne prawo kanoniczne (zgodnie z którym „nie udziela się […] władzom państwowym żadnych uprawnień i przywilejów dotyczących wyboru, nominacji, prezentowania lub wyznaczania biskupów”)?
I jaka motywacja stoi za upartym dążeniem zawodowych dyplomatów watykańskich do nawiązania pełnych relacji dyplomatycznych na poziomie ambasadorskim pomiędzy Stolicą Apostolską a ChRL?
By znaleźć odpowiedzi na te pytania, konieczne jest sięgnięcie wstecz: najpierw do roku 1870, następnie do roku 1929, a wreszcie do roku 1962.

PODZIEL SIĘ CYTATEM
REKLAMA
W 1870 roku, kiedy to siły Risorgimento zajęły Rzym i uczyniły go stolicą zjednoczonych Włoch, zniknęły pozostałości Państwa Kościelnego, zaś papież Pius IX schronił się za Murem Leoniańskim, określając samego siebie mianem „więźnia Watykanu”. Choć Stolica Święta zachowała swą międzynarodową osobowość prawną i nadal mogła wysyłać oraz przyjmować przedstawicieli dyplomatycznych, trzech następców Piusa IX na próżno próbowało doprowadzić do takiego porozumienia z nowym państwem włoskim, które zagwarantowałoby papieżowi niezależność od wszelkich sił doczesnych. Cel ten został osiągnięty przez papieża Piusa XI w 1929 roku na mocy Traktatów laterańskich, ustanawiających „Państwo Miasto Watykan”, gwarantujących jego suwerenność oraz przyznających temu nowemu mikropaństwu całkowitą kontrolę nad kilkoma eksterytorialnymi posiadłościami.
REKLAMA
Lecz wydaje się, że wielu dyplomatów Stolicy Apostolskich nie zrozumiało tego, jakie były pełne konsekwencje Traktatów laterańskich. Ci zawodowcy od spraw zagranicznych nadal sądzili, że nowa Stolica Apostolska/Watykan pozostaje w swej istocie odpowiednikiem dawnej Stolicy Apostolskiej/Państwa Kościelnego: trzecioligowej siły europejskiej, która jednak była w stanie sporadycznie odgrywać pewną dyplomatyczną rolę. Zaś w miarę jak Włochy, mimo energicznego rozwoju gospodarczego, traciły na znaczeniu w światowej polityce, dla włoskich dyplomatów papieskich czymś naturalnym było dążenie do zapewnienia „Rzymowi” jakiegoś istotnego miejsca na globalnej scenie.
Zaś później nastał październik 1962 roku.
Jak dotąd niewystarczająco zwracano uwagę na fakt, że rozpoczęcie Soboru Watykańskiego II, stanowiącego najważniejsze wydarzenie w historii katolicyzmu od rozmaitych reformacji XVI wieku, ściśle zbiegło się w czasie z kryzysem kubańskim. Papież Jan XXIII oraz watykańska służba dyplomatyczna byli na tyle wstrząśnięci geopolityczną traumą związaną z tym, że świat znalazł się na krawędzi wojny nuklearnej, iż doprowadziło to do głębokiego przeformułowania watykańskiej polityki względem europejskich krajów komunistycznych. To nowe stanowisko stało się znane jako Ostpolitik, zaś jego najważniejszym przedstawicielem stał się wysoce szanowany dyplomata watykański, arcybiskup Agostino Casaroli.
Prowadzona przez Casarolego Ostpolitik, realizowana za pontyfikatu papieża Pawła VI (1963–1978), miała na celu wypracowanie dla Kościoła katolickiego za żelazną kurtyną czegoś, co Casaroli określał mianem modus non moriendi, czyli „sposobu, aby nie umrzeć”. To zaś oznaczało konieczność dojścia do porozumienia z komunistycznymi reżimami w sprawie mianowania biskupów. By móc wyznaczać biskupów – mających prawo wyświęcać księży, w ten sposób podtrzymując sakramentalne życie Kościoła w ramach ustrojów ateistycznych – Watykan odstąpił od antykomunistycznej retoryki (właściwej jego publicznej dyplomacji w latach pięćdziesiątych), pozbawił stanowisk kilku wyższych hierarchów niezgadzających się na jakiekolwiek ustępstwa względem władz komunistycznych, odwodził znajdujących się na wygnaniu przywódców katolickich (takich jak ukraiński kardynał Josyf Slipyj) od pełnienia jakichkolwiek funkcji publicznych, oraz radził tym katolickim duchownym i świeckim, którzy za żelazną kurtyną działali w podziemiu, by zakończyli, a przynajmniej ograniczyli opór względem lokalnych reżimów komunistycznych. Wśród założeń stojących za tak zdecydowaną przemianą obranej przez Stolicę Apostolską strategii i taktyki dyplomatycznej było przekonanie, że ostra antykomunistyczna retoryka Piusa XI oraz ekskomunika katolików współpracujących z komunistycznymi partiami lub ustrojami, dokonana przez Piusa XII w 1949 roku, po części odpowiadały za prześladowania doznawane przez Kościół z rąk komunistów. Wysunięto teorię, że jeśli Watykan okaże się bardziej ustępliwy (popularnym słowem stał się „dialog”), jego łagodność zostanie odwzajemniona.
REKLAMA
Tak się jednak nie stało. Z obiektywnego punktu widzenia prowadzona przez Casarolego Ostpolitik była porażką, która w niektórych przypadkach wręcz pogorszyła sytuację Kościoła.
W Rzymie doprowadziła ona do dogłębnej infiltracji Watykanu przez służby wywiadowcze bloku komunistycznego. To fiasko kontrwywiadu Stolicy Apostolskiej, dobrze poświadczone w źródłach, przyniosło szereg niefortunnych skutków. Na przykład jeszcze bardziej osłabiło ono pozycję odpowiedzialnych za Ostpolitik dyplomatów w relacjach z ich komunistycznymi odpowiednikami, bowiem przedstawiciele Układu Warszawskiego często z wyprzedzeniem znali negocjacyjne stanowisko Watykanu dzięki staraniom swych „wtyczek” i informatorów, dobrze ulokowanych w Kurii Rzymskiej oraz innych instytucjach.

PODZIEL SIĘ CYTATEM
REKLAMA
W tych krajach, które miały skorzystać na Ostpolitik, prowadzona przez arcybiskupa Casarolego wahadłowa dyplomacja nie przyniosła żadnej znaczącej poprawy, a w niektórych przypadkach doprowadziła nawet do dalszego pogorszenia położenia Kościoła. Na Węgrzech hierarchia katolicka znalazła się pod pełną kontrolą państwa, czyli de facto węgierskiej partii komunistycznej. Represje nasiliły się w ówczesnej Czechosłowacji, gdzie sprzyjające reżimowi pseudo-katolickie organizacje cieszyły się wpływami w sferze publicznej, podczas gdy działający w podziemiu biskupi i księża pracowali jako odźwierni, pomywacze i konserwatorzy wind, nocami odprawiając sekretne nabożeństw. Ostpolitik w żaden sposób nie polepszyła sytuacji katolików w ZSRR: Ukraiński Kościół Grekokatolicki pozostał największą na świecie nielegalną wspólnotą religijną, nieustępliwie walcząc o swe przetrwanie w podziemiu za pośrednictwem tajnych instytucji, zaś na Litwie katoliccy liderzy opozycyjni trafiali z ciężkimi wyrokami do łagrów.
REKLAMA
Jednak w Polsce Ostpolitik nie miała żadnych poważnych konsekwencji. W tym kraju zręczny prymas, kard. Stefan Wyszyński, oraz charyzmatyczny arcybiskup krakowski, kard. Karol Wojtyła, uprzejmie rozmawiali z przybywającymi do nich z wizytą watykańskimi dyplomatami – zaś następnie powracali do umacniania najbardziej żywotnej wspólnoty katolickiej w radzieckiej strefie wpływów. Kiedy w 1978 roku Wojtyła został wybrany na papieża, położono kres jednemu z filarów prowadzonej przez Casarolego Ostpolitik, bowiem Jan Paweł II otwarcie prowadził kampanię na rzecz praw człowieka, która przyczyniła się do przemiany sumień, nadającej kształt rewolucji 1989 roku oraz samowyzwoleniu Europy Środkowo-Wschodniej spod komunizmu.
Z tego wszystkiego należy wyciągnąć dwa wnioski. Po pierwsze Ostpolitik, niezależnie od stojących za nią dobrych intencji, okazała się porażką, ponieważ polityka ustępstw względem komunistycznych reżimów nigdy nie jest skuteczna. Jest tak zaś ze względu na sam charakter tych reżimów oraz ich pełne determinacji dążenie do tego, co zostało określone przez polską Służbę Bezpieczeństwa mianem „dezintegracji” Kościoła katolickiego. Po drugie jedyną realną siłą, jaką w świecie nowoczesnym i postnowoczesnym dysponuje Stolica Apostolska i papież, jest autorytet moralny – zaś z tego moralnego autorytetu, stanowiącego rodzaj soft power, można skutecznie korzystać.
Wniosków tych jednak nie wyciągnęli następcy Agostino Casarolego, spośród których wielu do dziś pozostaje wpływowymi postaciami watykańskiej dyplomacji. Tak więc na rzymskiej Papieskiej Akademii Kościelnej Ostpolitik wciąż jest przedstawiana przyszłym watykańskim dyplomatom jako wzór sukcesu. Wydaje się też, że nie doszło do żadnego intelektualnego rozrachunku, jaki uwzględniałby liczne świadectwa dowodzące, że prowadzona przez Casarolego polityka poniosła porażkę na każdym poziomie działalności Sekretariatu Stanu Stolicy Apostolskiej. Ta niechęć do przeanalizowania wniosków płynących z niepowodzeń z lat siedemdziesiątych trwa do dzisiaj. Poważnie osłabiła ona moralny autorytet Watykanu i Kościoła katolickiego na arenie światowej, na której Stolica Apostolska w coraz większym stopniu jest postrzegana jako po prostu kolejna międzynarodowa organizacja pozarządowa.
REKLAMA
W ciągu ostatnich dziewięciu lat Stolica Apostolska na nowo sięgnęła po metody właściwe realizowanej przez Casarolego Ostpolitik, próbując rozpocząć „dialog” z Baszszarem al-Asadem, Nicolásem Maduro, Danielem Ortegą i Rosario Murillo, z następcami Fidela Castro na Kubie, zaś obecnie również z Władimirem Putinem i jego cerkiewnym wspólnikiem Cyrylem, patriarchą moskiewskim i całej Rusi. Jednocześnie przełomowe dokonania Jana Pawła II oraz jego charyzmatyczne przywództwo moralne są albo błędnie uznawane za owoc Ostpolitik Casarolego, albo ignorowane przez wysokich rangą dyplomatów kościelnych (albo i jedno, i drugie). W ostatnim czasie powrót do propagowanego przez Casarolego podejścia powoduje poczucie opuszczenia wśród ukraińskich katolików, którzy dostrzegają i opłakują złudny charakter deklarowanego przez watykańską dyplomację zamiaru ustawienia się w roli pośrednika pomiędzy Ukrainą i Rosją.
Pomimo – a może z powodu – tej niechęci do rozliczenia porażek dawnej Ostpolitik oraz niepowodzeń wynikających z powrotu do właściwego Casarolemu podejścia w kwestii Syrii, Wenezueli, Nikaragui, Kuby, Chin, Rosji i innych krajów, wciąż możemy się wiele nauczyć dzięki analizie dyplomacji prowadzonej przez Jana Pawła II.
Oczywiście Kościół, kanonizując papieża-Polaka, nie miał zamiaru czynić z niego wzoru męża stanu, za który przyszłe pokolenia badaczy i przywódców politycznych mogą uznać choćby George’a C. Marshalla czy Alcide’a de Gasperiego. Mimo to właściwy Janowi Pawłowi II sposób heroicznego wykazywania się najważniejszą w dyplomacji cnotą – mianowicie roztropnością – jest niezwykle pouczający dla tych, którzy obecnie starają się promować w światowej polityce pokój oparty na bezpieczeństwie, wolności i porządku.
REKLAMA
Święty Jan Paweł II zawsze słusznie podkreślał, że nie jest ani dyplomatą, ani politykiem. Był on natomiast pasterzem, który w ramach sprawowania swych duszpasterskich obowiązków miał do przekazania światu władzy politycznej określone prawdy. Dlaczego? Bowiem dotyczyły one rzeczy wiążących się z występowaniem przez Kościół w obronie człowieczej godności, której ochrona nadaje sprawowaniu władzy politycznej coś, co Arystoteles określił mianem „doskonałości” właściwej tej sferze ludzkiej działalności, a co Sobór Watykański II uznał za jeden z jej fundamentalnych celów moralnych. Jednak ten pochodzący z Polski pasterz, niechcący przebierać się w szaty polityka czy dyplomaty i decydujący się zamiast tego na odgrywanie roli moralnego świadka, okazał się papieżem, którego pontyfikat miał najbardziej doniosłe konsekwencje polityczne od wieków – papieżem, którego działania, inspirowane Ewangelią, zmieniły historię i wywarły głęboki wpływ na przyszłość. Charakterystyczny dlań sposób uprawiania dyplomacji odcisnął ślady na całym świecie: w Europie Środkowej oraz Europie Wschodniej, które pomógł wyzwolić z komunizmu; w Ameryce Łacińskiej, Azji i Afryce, gdzie ludzie ukształtowani przez jego doktrynę społeczną starają się zaszczepiać w sferze politycznej i gospodarczej „wolność do doskonałości”; w Stanach Zjednoczonych, Kanadzie i Europie Zachodniej, gdzie jego żarliwa obrona wolności religijnej jako pierwszego prawa człowieka zyskała nową – i być może nieoczekiwaną – wagę w postnowoczesnych społeczeństwach, zagrożonych czymś, co kard. Joseph Ratzinger określił w kwietniu 2005 roku mianem „dyktatury relatywizmu”.
REKLAMA
Powinności właściwe papieżowi nie są identyczne z tymi właściwymi prezydentom, premierom i dyplomatom. Papieże, inaczej niż kiedyś, nie dysponują już hard power w postaci armii; demokratyczni przywódcy, obarczeni zadaniem obrony dobra wspólnego, muszą w sposób odmienny niż papieże uwzględniać interesy ludzi, których reprezentują i którym służą. To wszystko oznacza, że papieże i funkcjonariusze publiczni posługują się w sferze polityki międzynarodowej różnymi zestawami narzędzi. Mimo to w obecnym momencie, kiedy to sytuacja wydaje się wymykać spod kontroli, a Zachód z trudem próbuje odgrywać swą rolę gwaranta przyzwoitości i porządku w światowej polityce, warto zastanowić się nad tym, czego mężowie stanu występujący w obronie wolności i praw człowieka – zwłaszcza w konfrontacji z państwami-agresorami, dla których te wartości nie mają żadnego znaczenia – mogą nauczyć się na przykładzie charakterystycznego sposobu uprawiania globalnej polityki, właściwego świętemu, który wywarł realny wpływ na to, co eksperci lubią określać mianem „prawdziwego świata”.
Nasuwa się siedem takich lekcji.

PODZIEL SIĘ CYTATEM
REKLAMA
Lekcja pierwsza: Najważniejsza jest kultura.
Jan Paweł II w swej dyplomacji odrzucał te błędne przekonania, wskutek przyjęcia których polityczna nowoczesność stała się prawdziwą rzeźnią. Odrzucał błąd jakobinizmu, który zrodził się w 1789 roku i zgodnie z którym dzieje są napędzane przez politykę, rozumianą jako dążenie do zdobywania władzy – gdzie władzę uznaje się za zdolność narzucania swej woli innym. Odrzucał również błąd marksizmu, głoszący, że „historia” stanowi zaledwie produkt uboczny naszego korzystania ze środków produkcji. Odrzucał także błąd liberalizmu, według którego wystarczy, by społeczeństwo należycie ustawiło „maszynerię” demokracji i wolnej gospodarki, a te mechanizmy będę już działać samodzielnie.
Natomiast Jan Paweł II podkreślał – czerpiąc w tym z katolickiej oraz polskiej tradycji – że kultura była, jest i zawsze pozostanie najbardziej dynamiczną siłą w dziejach, i to w wymiarze zarówno pozytywnym (w tym sensie, że buduje ona i podtrzymuje wolne społeczeństwa), jak i niejako defensywnym (w tym sensie, że pomaga opierać się tyranii). Ponadto papież-Polak zdawał sobie sprawę z faktu, że w samym centrum kultury leży kult czy też religia: to, w co ludzie wierzą oraz co kochają i czczą; to, w imię czego są w stanie postawić na szali życie swoje i swoich dzieci.
To podejście do historii i sposobu uprawiania dyplomacji, stawiające na pierwszym miejscu kulturę, w pełni uwidoczniło się w trakcie mającej epokowe znaczenie pierwszej pielgrzymki do Polski: dziewięciu dni w czerwcu 1979 roku, które zmieniły dzieje XX wieku. Znane jako „Dziewięć Dni Jana Pawła II”, niekiedy są one opisywane jako moment narodowego katharsis i rzeczywiście jest w tym wiele racji: triumfalny powrót polskiego papieża do ojczyzny dał początek procesowi uzdrawiania nagromadzonych frustracji, smutków i złości, rozbudzonych przez potworne wydarzenia, które spotkały Polskę na przestrzeni wcześniejszych dwóch stuleci – jej rozpad pod koniec XVIII wieku, jej zniszczenie przez nazistów oraz jej zbezczeszczenie przez komunistów. Jednak podczas Dziewięciu Dni dokonało się coś więcej niż samo katharsis. Doszło wówczas do transformacji: do ożywienia kultury na nowo w ramach rewolucji sumienia, rozbudzonej przez wezwania skierowane przez Jana Pawła II do ludzi tak dobrze mu znanych – „Nie jesteście tacy, jak oni wam mówią. Odzyskajcie to, kim naprawdę jesteście, przyjmijcie prawdę o swych dziejach i swojej kulturze, a zyskacie takie narzędzia oporu, z jakimi totalitaryzm nie będzie w stanie wygrać”. (Na marginesie można dodać, że z podobną dynamiką mieliśmy do czynienia na Ukrainie w trakcie Rewolucji Godności w latach 2013–2014, której skutki zdumiewają świat również podczas obecnej rosyjskiej inwazji, jaka trwa od 24 lutego).","George Weigel
/teologiapolityczna.pl
/tłum. Eliza Litak",,George Weigel,https://www.niedziela.pl/artykul/80989/George-Weigel-%E2%80%9ERewizja-watykanskiej
Abp Gallagher w Kijowie: oby wspólne wysiłki całego świata położyły kres zniszczeniu i śmierci,"Mam nadzieję, że wspólne wysiłki całego świata położą wkrótce kres zniszczeniu i śmierci - mówił abp Paul Gallagher podczas konferencji prasowej, kończącej jego spotkanie z Dmytro Kułebą.","Publikujemy treść wystąpienia Sekretarza ds. relacji Stolicy Apostolskiej z państwami abp. Paula Gallaghera podczas konferencji prasowej po spotkaniu z Ministrem Spraw Zagranicznych Dmytro Kułebą:
Przybyłem do Kijowa na zaproszenie J.E. Pana Dmytro Kułeby, Ministra Spraw Zagranicznych, któremu składam najszczersze podziękowania. Wizyta ta planowana była już od dłuższego czasu, jednak kilka przeszkód, zwłaszcza natury zdrowotnej, w trakcie [pandemii - przyp. KAI] COVID, uniemożliwiało ją.
W czasach pokoju głównym przedmiotem wizyty byłyby pozytywne aspekty bilateralnych relacji pomiędzy Stolicą Apostolską a Ukrainą, zwłaszcza że trwający rok 2022 wyznacza 300-lecie naszych stosunków dyplomatycznych. Nawiązane 8 lutego 1992 r., nasze Relacje przebiegały pozytywnie przez cały ten czas, ale też stawały się coraz bardziej intensywne, zwłaszcza w ostatniej dekadzie. Ograniczając się w tym momencie do kilku ostatnich lat, chciałbym podkreślić, że Stolica Apostolska spogląda na nie z wielką satysfakcją, a odznaczały się one wzajemnym zaufaniem i zrozumieniem. Regularne wzajemne wizyty na wysokim szczeblu, takie jak wizyta Prezydenta Wołodymyra Zełeńskiego 8 lutego 2020 r. i p. Denysa Szymhala 25 marca 2021 r., jak również [wizyta - przyp. KAI] J.E. kard. Sekretarza Stanu Pietro Parolina, w tej stolicy w dn. 23-25 sierpnia 2021 r.z okazji 30-lecia niepodległości Ukrainy są tego wymownym dowodem.
Oprócz tych wizyt, jest też wymiana listów i rozmów telefonicznych pomiędzy Ojcem Świętym a Prezydentem Zełeńskim, która nabrała jeszcze większego znaczenia w smutnym kontekście wojny w Donbasie w ostatnich kilku latach i obecnego konfliktu na szeroką skalę na Ukrainie.
Moja wizyta ma na celu okazanie bliskości Stolicy Apostolskiej i Papieża Franciszka wobec narodu ukraińskiego, zwłaszcza w kontekście agresji Rosji przeciwko Ukrainie. I zapewniam Państwa, że zarówno Ojciec Święty, jak i jego najbliżsi współpracownicy, w tym także ja, ogromnie cierpią z powodu wielu śmierci, wszelkiego rodzaju przemocy, niszczenia miast i infrakstruktur, rozdzielenia tak wielu rodzin i milionów osób przesiedlonych oraz uchodźców.
REKLAMA
Dochodzi do tego to, co moglibyśmy nazwać ""ograniczeniem"" naszych ludzkich starań znalezienia natychmiastowych sposobów zakończenia tego pozbawionego sensu konfliktu. Wiara w Boga i w ludzkość przymusza nas jednak do bycia wytrwałymi w dążeniu do pokoju poprzez modlitwę, słowa i uczynki i do tego, abyśmy nie poddawali się przedwcześnie wobec ogromnych wyzwań. Moja wizyta jest kontynuacją szczególnej uwagi Ojca Świętego wobec Ukrainy, którą okazał, wysyłając swego Jałmużnika kard. Konrada Krajewskiego i kard. Michaela Czernego, prefekta Dykasterii ds. Służby na rzecz Integralnego Rozwoju Ludzkiego [tłumaczenie nazwy Dykasterii ds. Promocji Integralnego Rodzaju Ludzkiego, wg nowej Konstytucji Apostolskiej Praedicate Evangelium, zgodne z używaną już wcześniej nazwą włoską - przyp. KAI].
Dzisiejsze spotkanie z J.E. Ministrem Kułebą oraz innymi przedstawicielami władz Narodu na szczeblach miejskim i rzadowym, podobnie jak spotkanie z niektórymi Przedstawicielami Religijnymi i tymi, szczególnie ciężko doświadczonymi przez [trwający - przyp. KAI] konflikt, pozwalają mi dotykać ran ukraińskiego narodu, i usłyszeć jego żarliwe błaganie o pokój. Dziś rano odwiedziłem trzy spośród najbardziej umęczonych miejscowości: Vorzel, Buczę oraz Irpień. Z drugiej zaś strony zakończone przed chwilą spotkanie z Ministrem pozwoliło nam skupić uwagę na sytuacji Narodu, kiedy koncentrujemy się na przywróceniu pokoju.
W odniesieniu do tego ostatniego, Stolica Apostolska ponawia zapewnienie, tak jak zawsze to czyniła, o swojej gotowości do wsparcia prawdziwego procesu negocjacji, upatrując w nim właściwej drogi ku sprawiedliwemu i trwałemu rozwiązaniu.
REKLAMA
Na koniec, podczas gdy zatroskani oczekujemy czasów pokoju, dzięki obecności i działaniu Kościół Grecko i Rzymskokatolickiego, podobnie jak związanych z nimi instytucji, takich jak Caritas, i w harmonii z wysiłkami innych Kościołów i organizacji religijnych, podejmowane są wysiłki, by wychodzić naprzeciw duchowym i materialnym potrzebom ludności, zarówno tym pilnym, jak i długotrwałym.
Podsumowując, zapewniam ponownie o mojej wdzięczności wobec władz ukraińskich, a także składam serdeczne podziękowania Kościołowi katolickiemu oraz innym kościołom i organizacjom religijnym, dziękując za ich zaangażowanie na rzecz pokoju i solidarności, trwając w nadziei, że znajdą wsparcie, którego tak rozpaczliwie potrzebują oraz, że wspólne wysiłki całego świata położą wkrótce kres zniszczeniu i śmierci. Dziękuję za waszą serdeczną uwagę.","azr (KAI)
/Kijów",,Kijów,https://www.niedziela.pl/artykul/80895/Abp-Gallagher-w-Kijowie-oby-wspolne
"""To forma schizmy"". Suspendowany ks. Galus nadal odprawia Msze św.","Suspendowany ksiądz z tzw. pustelni w miejscowości Czatachowa w gminie Żarki nadal odprawia Msze i udziela sakramentów, choć podczas nabożeństw nie wymienia – jak każe liturgia – imienia obecnego papieża i miejscowego biskupa. Takie postępowanie to w pewnym sensie forma schizmy – ocenia częstochowska kuria.","Kontrowersyjny duchowny ks. Daniel Galus, znany m.in. ze spotkań ewangelizacyjnych, ale także np. z publicznego sprzeciwu wobec noszenia maseczek podczas pandemii COVID-19, został ukarany suspensą, czyli zakazem wypełniania funkcji kapłańskich.
Dekret arcybiskupa częstochowskiego w tej sprawie jest wynikiem niezastosowania się księdza do wcześniejszych decyzji, które potwierdziła Stolica Apostolska. Ksiądz nie odwołał się od kary, choć miał takie prawo. Wciąż jednak pozostaje duchownym – przestanie nim być dopiero wówczas, gdy zostanie wydalony ze stanu kapłańskiego, co dotąd nie nastąpiło.
Jak tłumaczy rzecznik archidiecezji częstochowskiej ks. Mariusz Bakalarz, od chwili powiadomienia o podjętych wobec księdza decyzjach, czyli od 21 kwietnia tego roku, nie może on „sprawować sakramentów i sakramentaliów ani głosić Słowa Bożego, a także nie może używać stroju duchownego. Jeśli to czyni, to sakramenty, które sprawuje, są niegodziwe, a w przypadku sakramentu spowiedzi – także nieważne” – powiedział ks. Bakalarz.",PAP,,Ks. Daniel Galus,https://www.niedziela.pl/artykul/80567/To-forma-schizmy-Suspendowany-ks-Galus
Przewodniczący Rady KEP ds. Rodziny: każda polska parafia powinna włączyć się w Światowe Spotkanie Rodzin,"Światowe Spotkanie Rodzin (ŚSR) powinno być przeżywane w każdej polskiej parafii - powiedział KAI bp Wiesław Śmigiel. Przewodniczący Rady KEP ds. Rodziny uczestniczył w zakończonym dziś w Porszewicach koło Łodzi spotkaniu środowisk Duszpasterstwa Rodzin. To element przygotowania do X Światowego Spotkania Rodzin, które odbędzie się w Rzymie w dniach 22-26 czerwca tego roku.","Czerwcowe wydarzenie będzie jednocześnie zakończeniem Roku Rodziny „Amoris laetita"", który został ustanowiony w marcu 2021 r. przez Franciszka w piątą rocznicę ogłoszenia adhortacji o tym tytule.
W Wiecznym Mieście przedstawicielom polskich rodzin, także polonijnych, będą towarzyszyć diecezjalni duszpasterze rodzin oraz biskupi: Wiesław Śmigiel i Piotr Turzyński, delegat KEP ds. Duszpasterstwa Emigracji Polskiej.
W duchowej łączności z papieżem i delegatami rodzin z całego świata wydarzenie będzie przeżywane także w polskich parafiach i diecezjach. Bp Śmigiel wyraził nadzieję, że parafie w naszym kraju aktywnie włączą się w przeżywanie ŚSR. Przypomniał, że watykańska dykasteria ds. Świeckich, Rodziny i Życia na Rok Rodziny wydała „niezbędnik” z materiałami do wykorzystania na poziomie diecezji i parafii.
Można tu znaleźć m.in. przewodnik duszpasterski wskazujący tematykę konferencji wraz z propozycjami ich realizacji oraz przewodnik liturgiczny z propozycjami celebracji Mszy św. w diecezjach. Materiały te dostępne są na stronie Krajowego Ośrodka Duszpasterstwa Rodzin (kodr.pl).
Watykańska publikacja zawiera propozycje dotyczące tego, jak w diecezjach i parafiach można byłoby przeżywać Światowe Spotkanie Rodzin, rozpoczynające się 22 czerwca. I tak, pierwszy dzień może zostać zainaugurowany w parafiach poprzez celebrację eucharystyczną, na zakończenie której miałoby miejsce przedstawienie znaku oraz na przykład, listu do każdej rodziny przez biskupa.
W czwartek, 23 czerwca i w piątek, 24 czerwca: Wieczorne spotkania mogą być organizowane w parafiach lub w małych grupach, w domach. Małżeństwa mogą obejrzeć film z jednej z konferencji z watykańskiego kongresu duszpasterskiego z tego dnia, a następnie spędzić trochę czasu na wspólnej dyskusji.
W sobotę, 25 czerwca, rodziny mogą być zaproszone do diecezji (lub do innego miejsca, łącząc kilka diecezji) lub do miejsca takiego jak sanktuarium. Byłby to dzień poświęcony rodzinie, z konferencjami, świadectwami, pracą w grupach, dzieleniem się i celebracjami.
REKLAMA
W niedzielę, 26 czerwca, można zaplanować Eucharystię pod przewodnictwem biskupa diecezjalnego z udziałem rodzin diecezji (w katedrze lub innym odpowiednim miejscu) – proponuje watykański „niezbędnik”. Zaznaczono w nim także, że czerwcowe spotkanie wpisuje się w aktualny proces synodalny Kościoła i może okazać się cennym doświadczeniem „uczestnictwa, komunii i misji” rodzin.
W rozmowie z KAI bp Wiesław Śmigiel wyraził nadzieję, że watykańskie materiały zawierające wiele cennych wskazań, zostaną wykorzystane w polskich parafiach. Przyznał, że jeśli chodzi różne inicjatywy sugerowane w watykańskich materiałach, to łatwiej je będzie zorganizować w parafiach większych, dysponujących większym zapleczem, jednak elementy związane ze Światowym Spotkaniem Rodzin powinny mieć miejsce wszędzie.
ŚSR mają być przede wszystkim czasem wzajemnych modlitwy w intencji małżeństw i rodzin, ale też w intencji związków niesakramentalnych, tych które przeżywają problemy oraz par przygotowujących się do sakramentu małżeństwa - zaznaczył biskup.
Czerwcowe wydarzenie będzie też okazją do rodzinnego świętowania – zauważa duchowny. Nie chodzi tylko o jakieś wielkie kongresy o tematyce rodzinnej, ale po prostu o szczere rozmowy małżeństw i rodzin, o wymianę doświadczeń i świadectw. - Tym bardziej, że wyszliśmy z trudnego okresu pandemii i weszliśmy w czas niepokoju związanego z wojną w Ukrainie.
„Dobrze byłoby, żeby rodziny się spotkały i rozmawiały o wojnie, o uchodźcach i zadaniach, jakie ma rodzina chrześcijańska w tym świecie” – powiedział biskup diecezji toruńskiej dodając, że zadania te są jasno sprecyzowane: rodziny chrześcijańskie mają być światłem. I takie rodziny, budowane na wierze nadziei i miłości; rodziny, które choć mają problemy, potrafią je pokonywać – powinno się dziś pokazywać.
REKLAMA
Bp Śmigiel przypomniał, że w świetle badań rodzina jest dla Polaków najwyższą wartością i największym marzeniem. Kościół zaś ma do zaoferowania model rodziny szczęśliwej, choć nie jest to model modny i powszechnie promowany, bo odbiega od różnych, funkcjonujących w świecie sposobów relacji między ludźmi. „Rodzina, której model proponuje Kościół, jest wspólnotą, która każdemu daje szansę na szczęście, a wszyscy jesteśmy tego szczęścia spragnieni” – powiedział duchowny.
W konferencji w Porszewicach uczestniczyli członkowie duszpasterstwa rodzin i konsultorzy Rady ds. Rodziny KEP, diecezjalni duszpasterze rodzin oraz diecezjalni doradcy życia rodzinnego. Organizatorem spotkania był Krajowy Ośrodek Duszpasterstwa Rodzin (KODR).
Ważnym tematem poruszanym podczas dwudniowych obrad był kerygmat, czyli głoszenia wiary w Jezusa Chrystusa w przygotowaniu do życia małżeńskiego ale też w rodzinie. ""Na pierwszym miejscu musimy zastanowić się, jak wzbudzać wiarę, jak prowadzić małżeństwa i dzieci do spotkania z osobą Jezusa Chrystusa, z żywym Bogiem” – tłumaczył bp Śmigiel.
Przewodniczący Rady KEP ds. Rodziny zaznaczył, że spotkania duszpasterzy i doradców życia małżeńskiego odbywają się kilka razy do roku oraz, że mają one także walor wspólnotowy. „Poznajemy się wzajemnie, wymieniamy się doświadczeniami i adresami, wspieramy się. To są zwyczajne gesty, które sprawiają, że ci doradcy i doradczynie życia rodzinnego w Polsce stanowią wspólnotę. To jest niezwykle ważne. Oni czują dzięki temu, że nie są osamotnieni w diecezjach i w swoich parafiach” - powiedział przewodniczący Rady KEP ds. Rodziny.
Podczas spotkania wykład na temat praktyki towarzyszenia duchowego małżeństwom i rodzinom zaprezentował o. Mirosław Pilśniak OP, krajowy doradca duchowy Spotkań Małżeńskich. Natomiast o wyzwaniach w obszarze komunikacji o rodzinie opowiedział Paweł Soproniuk (Neuron Agencja Public Relations), który następnie poprowadził warsztaty poświęcone strategii duszpasterstwa rodzin.
REKLAMA
Konferencja stanowiła element przygotowania do X Światowego Spotkania Rodzin, które odbędzie się w Rzymie w dniach 22-26 czerwca tego roku.
Inicjatorem Światowych Spotkań Rodzin, organizowanych przez Papieską Radę ds. Rodziny, był Jan Paweł II. Pierwsze takie spotkanie odbyło się również w Rzymie w 1994 r. Kolejne organizowane są zazwyczaj co 3 lata, za wyjątkiem najbliższego spotkania, które przeniesiono z roku ubiegłego ze względu na pandemię covid-19.
Światowe Spotkania Rodzin mają na celu prowadzenie dialogu, ukazywanie roli rodziny w ewangelizacji, a także umocnienie tożsamości rodziny.
Z myślą o jak najlepszym przygotowaniu do czerwcowych uroczystości w Rzymie Krajowy Ośrodek Duszpasterstwa Rodzin przygotował specjalne materiały duszpasterskie. Można je znaleźć na stronie www.kodr.pl w zakładce „X Światowe Spotkanie Rodziny"".","tk, gie
/Porszewice (KAI)",https://www.niedziela.pl/numer/2016/6,rodzina,https://www.niedziela.pl/artykul/80564/Przewodniczacy-Rady-KEP-ds-Rodziny-kazda
Małe Gniezno,"Obecność relikwii św. Wojciecha jest dla wiernych pociechą i wsparciem w wierze w trudnych współczesnych czasach – mówi w rozmowie z Niedzielą ks. Marek Rozworski, proboszcz parafii św. Wojciecha w Krzętowie.","W uroczystość św. Wojciecha parafia dziękowała za obecność swojego patrona w znaku relikwii. – Wielkim darem jest dla nas obecność św. Wojciecha w jego relikwiach. To naprawdę duże wyróżnienie dla naszej wspólnoty. Oczywiście, staramy się, aby kult naszego patrona był żywy. Dlatego każdego 23. dnia miesiąca mamy Mszę św. ku czci św. Wojciecha ze specjalnymi modlitwami – zaznacza ks. Rozworski. Kapłan zauważył, że parafianie szczególnie modlą się o powołania, za kapłanów i biskupów. – Przynoszą również własne prośby. Trzeba przyznać, że bardzo cenią sobie te Msze św. Oczywiście, czas pandemii był trudny, ale wierni jakoś się ostali. Ludzie powracają do kościoła – dodaje.
Uroczyste wprowadzenie relikwii parafia przeżywała 19 września 2020 r. pod przewodnictwem bp. Andrzeja Przybylskiego. Relikwie przybyły w 35. roku od powstania parafii. Decyzja o ich przekazaniu zapadła w 2019 r., a 12 września 2020 r. ks. proboszcz Rozworski z delegacją parafian odebrał je z rąk prymasa – abp. Wojciecha Polaka w bazylice prymasowskiej w Gnieźnie.
Dzieją się cuda
– Muszę przyznać i głęboko w to wierzę, że za wstawiennictwem św. Wojciecha dzieją się rzeczy niezwykłe. W czasie pandemii tak naprawdę ani jedna osoba nie zmarła na COVID-19. Także wszystkie trąby powietrzne w ostatnim czasie szczęśliwie omijały naszą parafię. Wiele innych spraw również układa się dobrze. Obecność relikwii św. Wojciecha jest dla wiernych pociechą i wsparciem w wierze w trudnych współczesnych czasach – przyznaje ks. Marek.
Ksiądz proboszcz cieszy się z zaangażowania wiernych w życie parafii. – Mamy oczywiście Żywy Różaniec. Ci ludzie naprawdę gorliwie się modlą – mówi Niedzieli. Zaznacza jednak, że trochę trudniej jest z młodzieżą, ale jest to również związane z tym, że wyjeżdża ona z Krzętowa do szkół średnich w Radomsku. – Robimy, co możemy. Bardzo chciałbym, żeby parafia była jeszcze żywsza, chociaż w ciągu tygodnia w kościele jest 20-30 osób; jak na taką małą parafię to nie jest źle. Jest to parafia tradycyjna i wierząca – podkreśla ks. Rozworski.
REKLAMA
Pragnienie się spełniło
Arcybiskup Stanisław Nowak bardzo pragnął, aby w Krzętowie powstała parafia. „Bardzo chciałem, aby w tym miejscu był kościół św. Wojciecha. Powstał on nad Pilicą. Tam przyjeżdżałem, żeby witać pielgrzymów, grupę częstochowską, która szła z Warszawy. Wychodziłem naprzeciwko nich, brałem krzyż i wprowadzałem ich przez most na Pilicy na teren naszej archidiecezji. Ludzie witali pielgrzymów. Spotykałem się z wiernymi, którzy przynależeli do dość odległego kościoła w Wielgomłynach. Rozmawiałem z nimi, jak by to pięknie było, gdyby pielgrzymka warszawska miała własny kościół zaraz po przejściu przez Pilicę. Takie pragnienia wyrażałem, a ludzie byli dobrzy i podjęli tę myśl. Zaczęła się budowa świątyni i trzeba przyznać, że pielgrzymka warszawska bardzo pomagała. Powstał piękny kościół” – wspominał kilka lat temu.
Zaczęło się od kapliczki
Miejscowość Krzętów od wieków należała do parafii św. Stanisława Biskupa i Męczennika w Wielgomłynach. Początkowo sprawowaniu liturgii służyła mała kapliczka, która znajduje się naprzeciw dzisiejszego kościoła. Kiedy 12 sierpnia 1985 r. ówczesny biskup częstochowski Stanisław Nowak przybył do Krzętowa, zlecił wikariuszowi z parafii w Wielgomłynach – ks. Stanisławowi Wolnemu zadanie tworzenia nowej placówki duszpasterskiej. Parafia św. Wojciecha w Krzętowie została formalnie erygowana na mocy dekretu bp. Nowaka 12 grudnia 1985 r. Pierwszym proboszczem został mianowany ks. Stanisław Wolny. Kamień węgielny pod budowę świątyni poświęcił Jan Paweł II podczas pielgrzymki na Jasną Górę 12 czerwca 1987 r. Biskup Nowak pierwszą Mszę św. odprawił w niewykończonym jeszcze kościele 21 grudnia 1991 r.
Dziękczynienie
Uroczystości ku czci św. Wojciecha były dziękczynieniem za wprowadzenie relikwii do świątyni. 23 kwietnia Mszy św. przewodniczył i homilię wygłosił ks. Mariusz Frukacz, redaktor Tygodnika Katolickiego Niedziela.
REKLAMA
W homilii pytał, czego nas dzisiaj uczy św. Wojciech. – Uczy nas tego, jak ważne w życiu chrześcijańskim jest nasze świadectwo. Święty Wojciech to świadek, który czynił wszystko dla Chrystusa i Jego Kościoła. Nie dla siebie, nie dla własnych, doczesnych wygód, bo świadek głosi samego Chrystusa i Jego Ewangelię bez kompromisów z duchem tego świata – odpowiedział ks. Frukacz. – Święty Wojciech pokazuje nam, że Chrystus w jego życiu zajął zdecydowanie pierwsze miejsce. To Chrystus był jego życiem, a ono było całkowicie poddane Odkupicielowi – kontynuował kapłan i podkreślił: – Ten wielki patron uczy nas, że trzeba w swoim życiu dać prymat Bogu.
Nasze czasy
Redaktor Niedzieli zwrócił uwagę, że w naszych czasach bardzo często pojawia się ironiczne pytanie: „Gdzie jest ten twój Bóg?”. – Już św. Augustyn w swoim dziele Państwo Boże bronił prymatu Boga i zarzucił pogańskim Rzymianom, gdy ci za wszystkie nieszczęścia oskarżali chrześcijan i Boga, że przecież mieli swoich bożków. „Czyżby oni was zostawili i pouciekali?” – pytał biskup Hippony. W naszych czasach ludzie mają swoich bożków: ekonomii, sukcesu, kariery, wolnego wyboru, a kiedy przychodzi nieszczęście, wówczas pytają, gdzie jest Bóg – analizował duchowny.
Droga ziarna
Ksiądz Frukacz nawiązał również do obrazu ewangelicznego ziarna, wrzuconego w ziemię. Zacytował słowa, które kilka lat temu wypowiedział abp Stanisław Nowak: „Ziarno to wielki znak, to wielka mądrość. Obumieranie wpisane jest w życie człowieka. Jako chrześcijanie powinniśmy być podobni do ziarna. Droga ziarna to pokuta, konfesjonał i kolana. Święty Wojciech wsiał się w naszą ziemię, w nasze dzieje swoim nauczaniem i świadectwem męczeńskiej śmierci. W czasie męczeństwa upadł na polską ziemię krzyżem”.
REKLAMA
Kapłan podkreślił, że życie św. Wojciecha wskazuje na mądrość krzyża. Za abp. Nowakiem powtórzył jeszcze: „Trzeba wziąć Boga za cenę krzyża. To właśnie jest ekonomia ziarna. I biada nam, gdy krzyż nie będzie stał. Wtedy historia człowieka będzie historią, która prowadzi do zguby. Świat będzie się źle obracał. Trzeba, abyśmy mocno stali pod krzyżem. Nie wolno nam ruszyć się spod krzyża, a nasze czasy pod tym względem nas egzaminują”. – Święty Wojciech woła dzisiaj o chrześcijaństwo żywe, mocne, a nie pozorne i udawane – podsumował ks. Frukacz.
Uroczystości zakończyły się odmówieniem Litanii do św. Wojciecha i procesją z Najświętszym Sakramentem. Wierni oddali również cześć relikwiom swojego patrona. Parafia otrzymała dwa nowe ornaty. Jeden z nich jest darem Instytutu NIEDZIELA i redakcji Tygodnika Katolickiego Niedziela.",Ks. Mariusz Bakalarz,https://www.niedziela.pl/numer/2022/19,prezentacja parafii,https://www.niedziela.pl/artykul/159326/nd/Male-Gniezno
Swąd szatana,"Zły gra na wielu instrumentach. A kiedy ktoś poddaje się nienawiści, zazdrości, lękowi lub rozpaczy, otwierają się drzwi dla Wielkiego Kusiciela.","Papież Jan Paweł II 13 maja 1982 r. poleciał do Portugalii w dziękczynnej pielgrzymce za ocalone rok wcześniej życie. Nawiązując do faktu, że został postrzelony w uroczystość Matki Bożej Fatimskiej, powiedział wtedy: „W planach Opatrzności nie ma zwykłych zbiegów okoliczności”. To, co uważamy za przypadek, jest raczej aspektem Boskiego planu na nasze życie. Uznaję zatem za opatrznościowe to, że kiedy niedawno odwiedziłem Salem w stanie Massachusetts, aby przemawiać w tamtejszym sanktuarium św. Jana Pawła II Bożego Miłosierdzia, byłem właśnie w trakcie lektury książki ks. Stephena Rossettiego zatytułowanej Dziennik amerykańskiego egzorcysty.
Świątynia czarów
Miasto jest znane z procesów o czary z 1692 r., które zakończyły się mordem sądowym dokonanym na dwudziestu niewinnych mężczyznach i kobietach. Pomimo mglistego poczucia winy, które unosi się nad Salem, wydaje się jednak, że lokalna gospodarka czerpie zyski z czarów, satanizmu i podobnych perwersji.
Salem jest siedzibą Cabot-Kent Hermetic Temple – świątyni, która szczyci się tym, że „jest uznawana przez władze federalne za Świątynię Czarów”. Ponadto znajduje się tu również Świątynia Szatana, w której wymaga się, aby „dowód szczepienia... był przedstawiony przy wejściu” – szczepienia przeciwko COVID-19, rzecz jasna, a nie przeciwko niegodziwości, której Bóg zakazał w Księdze Kapłańskiej: „Nie będziecie uprawiać wróżbiarstwa. Nie będziecie uprawiać czarów” (Kpł 19, 26). Ulice historycznego Salem pełne są sklepów, w których sprzedaje się karty tarota, wykorzystywane podczas seansów spirytystycznych tablice ouija oraz inne przybory służące do wróżenia.
Wielki Kusiciel wnika przez szczeliny
Współczesnym, którzy wyobrażają sobie, że słowa „szatan” i „szatański” są jakimiś wyszukanymi metaforami zła (w stylu: „Hitler był szatanem”), te wyrażenia z zakresu czarnej magii mogą się wydawać nieszkodliwymi zabawkami. Ale kiedy o. Robert Będziński, chrystusowiec, proboszcz sanktuarium Bożego Miłosierdzia, opisuje, co się dzieje w Salem w czasie Halloween, kiedy opowiada o sprawowanych na cześć szatana „czarnych mszach”, podczas których profanowane są skradzione wcześniej konsekrowane Hostie, trudno to uznać za zwykłe igraszki głupich ludzi. Tu dzieje się coś więcej.
REKLAMA
Gdy przygotowywałem drugi tom biografii Jana Pawła II, rozmawiałem z postulatorem jego procesu beatyfikacyjnego ks. Sławomirem Oderem o sytuacjach, w których papież, modląc się cicho z niezrównoważoną osobą, uwalniał ją od tego, co mogło być przejawem opętania przez Złego. W trakcie rozmowy ks. Oder bez krzty dramatyzmu powiedział o szatanie: „Każdego dnia czuję jego obecność w tym biurze. On go nienawidzi i zrobi wszystko, aby wstrzymać jego beatyfikację”. Obiecałem mu wówczas, że będę się modlić dlań o ochronę przed tą mroczną obecnością.
Wygląda na to, że Zły gra na wielu instrumentach. A kiedy ktoś poddaje się nienawiści, ideologicznemu zaślepieniu, zazdrości, lękowi przed teraźniejszością lub rozpaczy co do przyszłości, otwierają się drzwi dla Wielkiego Kusiciela, by przetestował swoje niegodziwe sposoby na ludzkiej słabości.
Ksiądz Rossetti w swojej książce, łącząc relacje o posłudze usankcjonowanych przez Kościół egzorcystów na rzecz uwalniania od diabelskiego ucisku lub opętania z refleksjami na temat tajemnicy zła i różnych jego przejawów, ostrzega przed myleniem choroby psychicznej z działaniem szatana (ksiądz jest psychologiem z dużą praktyką). Niemniej jednak jest dla niego całkowicie jasne, że paranie się (by nie nazwać tego gorzej) czymś w rodzaju okultystycznej ezoteryki otwiera szczeliny, przez które mogą wejść demoniczne siły, często niewykryte.
Delirium teorii spiskowych
Ta sama dynamika działa w tym, co obecnie dzieje się na świecie. Wystarczy wskazać na to, co Władimir Putin wyczynia na Ukrainie. To zło otworzyło kolejne szczeliny, przez które Wielki Kusiciel wnika i wykorzystuje nasze słabości: podczas barbarzyńskich ataków militarnych na niewinnych cywilów, w handlu dziećmi uchodźcami wykorzystywanymi w celach seksualnych, w delirium teorii spiskowych, które uniemożliwiają osąd moralny bieżących wydarzeń, w uporze tych, którzy nie potrafią przyznać, że w sprawie Putina, rzekomego obrońcy cywilizacji chrześcijańskiej, zachowali się jak ci, których Lenin nazywał „pożytecznymi idiotami”.
Święty Michale Archaniele, obroń nas!
George Weigel - amerykański pisarz i teolog, autor słynnej biografii Jana Pawła II Świadek nadziei",George Weigel,https://www.niedziela.pl/numer/2022/19,szatan,https://www.niedziela.pl/artykul/159263/nd/Swad-szatana
Jubileuszowa pielgrzymka Archidiecezji Łódzkiej do Rzymu – dzień 1,Z radosnego uniesienia prosto w bezdenne głębiny rozpaczy. Taką to życiową przejażdżkę górską zafundował mamie Łukaszka przewrotny los...,"- To jest to, co nam Pan Jezus zadaje na pielgrzymkę – to jego pierwsze słowo dla nas: trzeba się nam ponownie narodzić. Mam nadzieję, żeście po to przyjechali, i że wszyscy z Rzymu wyjedziemy nowonarodzeni. – mówił abp Grzegorz Ryś.
Mszą świętą w rzymskiej bazylice Matki Bożej Większej rozpoczęła się dziś jubileuszowa pielgrzymka Archidiecezji Łódzkiej do Wiecznego Miasta. Pątników – na początku Eucharystii przywitał ksiądz Kardynał Ryłko – archiprezbiter i gospodarz – Bazyliki Matki Bożej, który wskazał na to, że jest to pierwsza - jak dotychczas - tak wielka pielgrzymka goszcząca w tej najstarszej świątyni Maryjnej Kościoła Katolickiego po zakończeniu pandemii covid 19.
W liturgii obok księży biskupów pielgrzymujących z Archidiecezji Łódzkiej i pątników zgromadzonych w bazylice uczestniczył również – pochodzący z Łodzi - ksiądz kardynał Konrad Krajewski – jałmużnik papieski oraz duchowni bratnich Kościołów Chrześcijańskich zrzeszonych w łódzkim oddziale Polskiej Rady Ekumenicznej.
W homilii skierowanej do pątników metropolita łódzki wskazał na to, że – potrzeba nam się ponownie narodzić! O jakim życiu mówi Jezus? Jezus mówi o życiu, które jest w człowieku z Ducha Świętego. Potrzeba nam się narodzić z Ducha Świętego. Dokąd człowiek nie narodzi się z Ducha, nie jest w pełni człowiekiem! – podkreślił abp Ryś.
-Patrzymy na Jezusa jako na wzór człowieczeństwa – nie tylko jak na Boga, na Syna Bożego. Patrzymy jako na pięknego, wspaniałego, doskonałego człowieka, ale to jest człowiek, który narodził się z ciała ale i z Ducha. Trzeba się nam narodzić ponownie. Mam nadzieję, że nie macie w sobie pragnienia, by pokłócić się z Jezusem i powiedzieć Mu – ja nie potrzebuję tego. Wszyscy potrzebujemy! Tuż przed tą Eucharystią byłem u spowiedzi i was też namawiam. Pielgrzymowanie jest takim czasem, by się zmagać ze śmiercią i z grzechem swoim. Po to jesteśmy w tych wszystkich miejscach, by Kościół – jako nasza Matka rodził nas nie tylko z ciała i z krwi, ale z Ducha Świętego. – zauważył duchowny.
REKLAMA
Metropolita łódzki wskazał również na wątek ekumeniczny tej wyjątkowej świątyni Maryjnej i powiedział, że w tej właśnie bazylice święci Cyryl i Metrody – dwaj wielcy apostołowie jedności – prosili patriarchę zachodu – Ojca Świętego o błogosławieństwo. Papież polecił, aby w tym kościele wyświecono ich uczniów na kapłanów. Tu wyświęcono pierwszych, których Cyryl i Metody pozyskali na swoich uczniów. Tak więc Cyryl i Metody to są ostatni wielcy święci niepodzielonego Kościoła. – zauważył duchowny. Podziękował również przedstawicielom bratnich Kościołów Chrześcijańskich za ich obecność i wspólną modlitwę – tak symboliczną w tym miejscu.
Kończąc homilię arcybiskup łódzki wskazał - mamy przed oczami człowieka nowonarodzonego z Ducha. Niech będzie też patronem tego naszego pielgrzymowania po Rzymie. Trzeba się nam ponownie nawrócić! – zakończył duchowny.
Po błogosławieństwie – chętni mogli wziąć udział w modlitwie w kościele pw. św. Bartłomieja na Tybrze, gdzie znajdują się relikwie św. Wojciecha, które Cesarz Otton przywiózł do Rzymu z Polski ze Zjazdu Gnieźnieńskiego w 1000 roku.
Według szacunków we wspólnym pielgrzymowaniu do Rzymu bierze udział ponad 1, 5 tys. pątników ze wszystkich dekanatów Archidiecezji Łódzkiej.",ks. Paweł Kłys,,archidiecezja łódzka,https://www.niedziela.pl/artykul/80078/Jubileuszowa-pielgrzymka-Archidiecezji
Spokojna przystań dla duszy,"W czasach niepewności i lęku coraz więcej osób szuka ciszy i samotności, aby w spokoju wszystko przemyśleć, poukładać sobie na nowo. Może dobrym wyborem jest Karmelitański Dom Modlitwy przy sanktuarium Matki Bożej Loretańskiej w Piotrkowicach?","Karmelitański Dom Modlitwy powstał w 2003 r. i jest dla wielu osób ulubionym miejscem skupienia i modlitwy. Siedemnastowieczny kościół i sanktuarium loretańskie, duży ogród, świętokrzyskie pola i lasy rozciągające się poza murem klasztornym stwarzają atmosferę ciszy i medytacji. Jak twierdzi o. Grzegorz Irzyk, kustosz sanktuarium w piotrowickim Loreto i Domu Modlitwy, spełniają się słowa św. Jana Pawła II: „Loreto jest spokojną przystanią dla duszy”. Jak mówi, do sanktuarium przyjeżdżają osoby z całej Polski. Przyjeżdżają tak naprawdę w kilku wymiarach – jedni, aby wypocząć, inni przyjeżdżają na rekolekcje dłuższe lub krótsze. Oprócz osób prywatnych przyjeżdżają grupy bądź na dni skupienia, bądź na rekolekcje. Ojcowie prowadzą dla nich rekolekcje, ale niektóre grupy przyjeżdżają wraz z kapłanami. – Przyjeżdżają także osoby ze świeckiego karmelu naszego zakonu, grupy charyzmatyczne i młodzieżowe – mówi o. Grzegorz – jedni na rekolekcje drudzy, aby wypocząć. Bardzo często przyjeżdżają do nas także pojedyncze osoby, które chcą w naszym klasztorze pobyć z Bogiem i samym sobą – mówi.",Władysław Burzawa,https://www.niedziela.pl/numer/2022/18,sanktuarium,https://www.niedziela.pl/artykul/159208/nd/Spokojna-przystan-dla-duszy
"Drzwi zamknięte, serca otwarte",W Niedzielę Zmartwychwstania Pańskiego w siedemnastu kościołach stacyjnych w archidiecezji łódzkiej zostały zamknięte Drzwi Święte.,"Przechodząc przez nie, można było uzyskać odpust zupełny związany z jubileuszem 100-lecia diecezji łódzkiej. W archikatedrze łódzkiej Drzwi Święte zostaną zamknięte w Niedzielę Bożego Miłosierdzia.
Otwierając rocznicowe obchody, abp Grzegorz Ryś powiedział, że jubileusz jest rokiem łaski, tzn. czasem szczególnego doświadczenia obecności Boga. Tak rozumiany jubileusz – mówił – nie jest po to, by działać samemu, lecz by pozwolić działać Jezusowi Chrystusowi. Tak, by Kościół, który z takim zaangażowaniem tworzymy, ale również i czasem zaniedbujemy, oddać Jezusowi i pozwolić, by On go na nowo stworzył i to stworzył w taki sposób, w jaki On chce. Patrząc już z perspektywy minionego czasu, nie ma wątpliwości, że ten jubileusz przyszło nam obchodzić w czasie pandemii i związanymi z nią ograniczeniami, również tymi dotyczącymi praktyk pobożnościowych, oraz w czasie trwającego dramatu wojny na Ukrainie. Co Pan Bóg chce nam przez to wszystko powiedzieć? Zapewne jest to jedno z tych pytań, nad którym wszyscy musimy się pochylić.
Jak ten jubileusz przeżyliśmy? Niektórzy z nas, podobnie jak pani Maria z Łodzi, pielgrzymowali do łódzkiej katedry, by wraz z pracownikami służby zdrowia pomodlić się w intencji chorych i tych wszystkich pracujących w służbie zdrowia, którzy w czasie pandemii walczyli o życie ludzi z COVID-19. Byli i tacy, którzy, tak jak pan Tadeusz, wraz z członkami wspólnoty Żywego Różańca udali się do łaskiej kolegiaty, by przed wizerunkiem Matki Bożej Łaskiej modlić się w ważnych dla nich intencjach. – Łask był jednym z miejsc, gdzie odbywały się misje ewangelizacyjne – wspomina ks. Piotr Pirek i dodaje: – Były one dobrym czasem doświadczenia modlącego się Kościoła i ludzi spragnionych żywego słowa Bożego.
REKLAMA
W piotrkowskiej farze św. Jakuba przez Drzwi Święte wchodzili pątnicy, którzy mimo pandemii znaleźli się na polskim szlaku świętego apostoła z Santiago de Compostela. – Wielu pątników, podobnie jak wiernych z parafii z Pożdżenic, którzy ostatnio nawiedzili naszą świątynię, skorzystało z daru łaski, jaki przypisany jest nawiedzeniu tego świętego miejsca – podkreśla ks. Grzegorz Gogol. – Wierni ze Zgierza, a szczególnie z parafii św. Jana Chrzciciela, odbyli zorganizowaną pielgrzymkę do kościoła stacyjnego św. Katarzyny Aleksandryjskiej w Zgierzu. Nawiedzający świątynię mówili mi o tym, jak bardzo się cieszą z tego, że korzystając z regularnych spowiedzi i z udziału we Mszy św., mogą uzyskać odpust za swoje grzechy – informuje ks. Andrzej Chmielewski. Na trasie pieszych pielgrzymek zmierzających na Jasną Górę znajdował się jubileuszowy kościół stacyjny w Szczercowie – w nim z daru łaski odpustu skorzystali pątnicy z pięciu pielgrzymek pieszych, które w sierpniu nawiedziły świątynię. – Owocem obchodów 100-lecia diecezji w naszym kościele jest adoracja Najświętszego Sakramentu, która w czasie jubileuszu gromadziła bardzo wielu ludzi – wspomina ks. Zenon Miksa.
Ważnym akcentem dziękczynienia Bogu za dar łódzkiego Kościoła ma być diecezjalna pielgrzymka do Rzymu, organizowana w celu nawiedzenia grobów apostołów i spotkania się z papieżem Franciszkiem. Warto przypomnieć, że Ojciec Święty w liście na 100-lecie diecezji łódzkiej prosił nas, byśmy pozwolili Duchowi Świętemu rozpalić w sobie charyzmat i wyobraźnię miłosiernej służby na rzecz bliźnich.",Ks. Paweł Gabara,https://www.niedziela.pl/numer/2022/17,rok jubileuszowy,https://www.niedziela.pl/artykul/159101/nd/Drzwi-zamkniete-serca-otwarte
"Abp Galbas: Ruch Synodalny to szansa, by nie zmarnować entuzjazmu osób angażujących się w Synod","- Musimy się zastanowić, co zrobić, by nie zmarnować dynamizmu i entuzjazmu, który dzięki Synodowi pojawił się w Kościele – mówi abp Adrian Galbas, przewodniczący Rady ds. Apostolstwa Świeckich, koordynator synodu w Polsce.","Jak podkreśla, być może dobrą propozycją mógłby być Ruch Synodalny, polegający na kontynuacji spotkań i będący próbą uczenia się Kościoła synodalnego na co dzień. Inicjatywa tworzenia Ruchu Synodalnego pojawiła się niezależnie podczas dwóch spotkań podsumowujących prace synodu, które odbyły się na początku kwietnia w Warszawie. Abp Galbasowi zależy, by temat Synodu w kontekście ewentualnego tworzenia Ruchu Synodalnego pojawił się podczas czerwcowego spotkania KEP.
Abp Adrian Galbas w rozmowie z KAI zwraca uwagę na fakt, że z początku do synodu podchodzono z pewną nieufnością. Jednak tam, gdzie spróbowano go podjąć i tam, gdzie odbywają się spotkania zespołów synodalnych - tam następuje wielkie przekonanie do tej idei i to zarówno ze strony duchownych, którzy początkowo wydawali się bardziej sceptyczni, jak i samych świeckich. - Nie ma już wątpliwości co do tego, że synod jest sensowną propozycją. Pojawia się natomiast pytanie, co zrobić, żeby nie zmarnować dynamizmu i entuzjazmu, który został przez niego wywołany – podkreśla hierarcha.
Jak stwierdza, pewne trudności prac synodalnych wiążą się z czasem, w którym to wydarzenie się odbywa, naznaczonym najpierw epidemią Covid a obecnie wojną. - Jeszcze do tego dochodzi niedobra narracja na temat niemieckiej Drogi Synodalnej, pełna strachu, uprzedzeń. To wszystko Synodowi nie służy a mimo to przebiega on pod wieloma względami lepiej niż można by się spodziewać – mówi abp Galbas.

PODZIEL SIĘ CYTATEM
REKLAMA
- Do wszystkich dociera coraz bardziej to, o czym Franciszek mówi od początku - że Synod nie jest tylko pewnym zadaniem do wykonania, zadaniem, które miałoby się zakończyć napisaniem podsumowującego dokumentu. Takie dokumenty pozostają z reguły martwe. Tymczasem w tym Synodzie chodzi o to, by uczyć się przeżywać Kościół jako przestrzeń spotkania. I to spotkania trójwymiarowego: ja spotykam się z Bogiem, ja spotykam się z tobą i my razem, jako Kościół spotykamy się ze światem. Komunia – uczestnictwo - misja. Myślę, że takie właśnie rozumienie Synodu staje się coraz bardziej powszechne - dodaje.
- W wielu środowiskach jest wielka potrzeba spotkań, nie tylko po to by mówić, ale faktycznie z potrzeby dzielenia się. Po to, by to pomagało nam wszystkim jako wspólnocie – opowiada abp. Galbas, podkreślając, że nie wszystkie z tych spotkań mają formalny charakter i odbywają się w przestrzeniach kościelnych. – Miałem np. spotkanie synodalne w pubie, w bardzo miłym miejscu z bardzo sympatycznymi ludźmi z grup „charyzmatyzujących” – zaznacza.
Abp Galbas wskazuje też na wartość spotkań synodalnych w Internecie. – Formuła tych spotkań jest krytykowana przez niektóre osoby. Biorąc jednak pod uwagę fakt, że spotkania te są często naprawdę bardzo głębokie i twórcze, jestem przekonany, że Internet to bardzo dobra platforma – stwierdza. Jako przykład podaje spotkania synodalne przeprowadzone w ramach społeczności związanej z internetowym projektem „Pogłębiarka”, prowadzonym przez Daniela Wojdę. Dzięki „Pogłębiarce” w niemal 100 grupach spotkało się kilkaset osób. – Było to bardzo wartościowe. Sam czekam na syntezę, która powstanie. Jedna z uczestniczek napisała o swoim doświadczeniu tego, że wysłuchanie uzdrawia. O to właśnie chodzi! – podkreśla przewodniczący Rady ds. Apostolstwa Świeckich KEP. Jak zaznacza synod w Internecie może być dobrym rozwiązaniem dla osób nieśmiałych oraz bardziej zapracowanych, którzy np. mogą się spotykać późnym wieczorem. - Okazuje się też, że z tej formy chętnie korzystają ci nieco bardziej „zbuntowani”, którym nie zawsze po drodze z Kościołem – zwraca uwagę duchowny.
REKLAMA
Abp Galbas odnosi się też do dwóch spotkań podsumowujących prace synodalne w diecezjach – z perspektywy koordynatorów diecezjalnych Synodu oraz diecezjalnych przedstawicieli ruchów i stowarzyszeń katolickich. Jak podkreśla, oba te spotkania pokazały, że Kościół w Polsce jest różny w różnych miejscach. Ujawniło się też wiele napięć między duchownymi i świeckimi oraz różne perspektywy patrzenia na wiele spraw w Kościele.
- Bardzo zaskakujący dla mnie i nie tylko dla mnie był fakt, że podczas jednego ze spotkań, gdy planowana była praca w grupach i odpowiedzi na pytania w jaki sposób synod wpłynął na różne kościelne rzeczywistości, nikt nie zapisał się do grupy, która miała podjąć temat wpływu synodu na relacje Kościoła z kulturą i światem zewnętrznym. Jesteśmy tak skoncentrowani na naszych sprawach, że być może umyka nam przez to ten ważny aspekt misyjności Kościoła – dzieli się arcybiskup.
Zwraca również uwagę, że na obu spotkaniach, zupełnie niezależnie pojawiła się ważna propozycja powołania Ruchu Synodalnego, który byłby kontynuacją obecnych spotkań synodalnych i swoistą próbą uczenia się Kościoła synodalnego na co dzień, już po zakończeniu właściwego synodu. – Pojawiały się głosy, że jeśli to co dzieje siew Kościele w Polsce teraz zakończy się po prostu napisaniem syntezy, wiele osób poczuje się autentycznie oszukanych i jeśli ze strony Kościoła pojawi się kolejny apel o zaangażowanie, odpowiedzą już z dużo mniejszym entuzjazmem – relacjonuje hierarcha. Jak podkreśla, w tym kontekście nie trzeba nic organizować, gdyż wszystko zostało zorganizowane. Trzeba tylko myśleć, w jaki sposób zachować to, co już istnieje. Jego zdaniem najprostszym rozwiązaniem jest zaproszenie grup spotykających się w różnych przestrzeniach w ramach Synodu, by swoje spotkania kontynuowały, podejmując rozeznawanie i rozwiązując konkretne problemy. Jak dodaje, ważne jest również, by do grup tych mogły dołączać nowe osoby, by świadomość Kościoła, który się spotyka, stawała się coraz bardziej świadomością wszystkich, którzy Kościół tworzą.
REKLAMA
Abp Galbas podkreśla, że temat Synodu i ewentualnego Ruchu Synodalnego musi zostać podjęty przez polskich biskupów. – Chciałbym o tym porozmawiać z Przewodniczącym Episkopatu. Zależałoby mi również, by temat synodu pojawił się podczas czerwcowego spotkania KEP – zaznacza.

PODZIEL SIĘ CYTATEM
- Obecnie jest czas na kontynuowanie prac w diecezjach i przygotowywanie syntez, które mają powstać do 30 czerwca – przypomina koordynator Synodu w Polsce. Jak podkreśla jednak na syntezach nie może się skończyć. – Ludzie łatwo zmieniają dokumenty, natomiast dokumenty nie zmieniają ludzi – podsumowuje.","maj
/Warszawa (KAI)",https://www.niedziela.pl/numer/2020/5,,https://www.niedziela.pl/artykul/79589/Abp-Galbas-Ruch-Synodalny-to-szansa-by
Franciszek w narodowym sanktuarium Matki Bożej Ta’ Pinu,„Powinniśmy powrócić do istoty chrześcijaństwa: do miłości Boga” – powiedział Franciszek podczas spotkania modlitewnego w narodowym sanktuarium Matki Bożej Ta’ Pinu na maltańskiej wyspie Gozo. Papież przypłynął tam katamaranem ze stołecznej La Valetty.,"Przed obrazem Matki Bożej Franciszek pozostawił Złotą Różę – najwyższe odznaczenie papieskie dla miejsc kultu maryjnego na świecie. Dar Ojca Świętego został wykonany ze złota próby 925 z gałązkami i herbem papieskim, pokrytymi 24-karatowym złotem. Podstawa wazonu, w którym umieszczono złoty kwiat, jest zrobiona z różowego marmuru. Sam wazon jest także pokryty częściowo złotem, a wychodzi z niego gałązka z kilkoma odnóżkami ozdobionymi listkami i kwiatami róży – wszystkie te elementy są ze złota. Całość ma 84 cm wysokości i waży 1,2 kg.","st, kg, ts, pb (KAI)
/Ta’ Pinu",,Franciszek na Malcie,https://www.niedziela.pl/artykul/79166/Franciszek-w-narodowym-sanktuarium-Matki
Jak trwoga to... suplikacje,"Jeśli pokorny grzesznik prosi, to z pewnością będzie wysłuchany, bo Bóg wysłuchuje pokornych.","Suplikacje to utwierdzony w religijności polskiej gatunek pieśni błagalnych, wyrażających prośby do Boga o oddalenie wielkich, szczególnie groźnych dla wspólnot niebezpieczeństw, zwłaszcza zarazy, głodu, ognia i wojny. Starsze wydania Śpiewnika kościelnego ks. Jana Siedleckiego podają cztery takie pieśni: Przed oczy Twoje, Panie, Święty Boże, Święty Mocny, Modlitwę o pokój oraz Królu, Boże Abrahama. Pieśni te – jak pamiętam z dzieciństwa spędzonego w czasach przed Soborem Watykańskim II – były dawniej często śpiewane, a wierni wiedzieli, co to są suplikacje. Po reformach soborowych z końca lat 60. XX wieku słyszałem rzadko w Kościele polskim tylko dwie suplikacje: Święty Boże i Królu, Boże Abrahama.",Kazimierz Ożóg,https://www.niedziela.pl/numer/2022/14,Suplikacje,https://www.niedziela.pl/artykul/158670/nd/Jak-trwoga-to-suplikacje
Sekret papieża,O mocnych i słabych stronach pontyfikatu papieża Franciszka i o kryzysie w Kościele z prof. Andreą Riccardim rozmawia ks. Jarosław Grabowski.,"Ks. Jarosław Grabowski: Czy katolicy w Europie rozumieją Franciszka, papieża z Argentyny?
Prof. Andrea Riccardi: Od wyboru papieża pochodzącego „z końca świata” minęło 9 lat. To był punkt zwrotny w Kościele dotkniętym traumą po rezygnacji Benedykta XVI. Być może zapomnieliśmy o punkcie wyjścia: poczuciu upadku, które w 2013 r. ogarnęło Kościół. Był on niejako zarażony europejskim klimatem rezygnacji. W swoich przemówieniach na temat Europy Franciszek uchwycił ważny aspekt europejskiej tożsamości, mianowicie starość – nie tylko demograficzną, ale także tę ujmowaną jako sposób patrzenia na życie. Kiedy otrzymał Nagrodę Karola Wielkiego, najwyższe europejskie wyróżnienie (2016 r. – przyp. red.), mówił o „zmęczonej i starzejącej się Europie, która nie jest już urodzajna i żywotna, gdzie wielkie ideały, które ją zainspirowały, straciły swoją atrakcyjność”. A papież marzy o odbudowie prawdziwego ducha kontynentu i jego roli na poziomie globalnym. Było to widoczne w czasie pandemii COVID-19, kiedy prosił Unię Europejską, aby nie zostawiała Afryki samej z tym problemem.
Czy europejscy katolicy rozumieją Franciszka? Może nie do końca, ale jego postawa i nauczanie ich pociągają, o czym świadczy ciepłe przyjęcie go przez Węgrów podczas krótkiej wizyty apostolskiej w Budapeszcie. Papież jest kochany nie tyle za funkcję, którą pełni, ile za ewangeliczne przesłanie, które przekazuje.
Franciszek odbierany jest przez opinię publiczną jako dobrotliwy proboszcz świata, który skraca dystans. Czy to, zdaniem Pana Profesora, dominująca cecha jego pontyfikatu?
Ojciec Święty z prostotą przedstawia się jako ksiądz i biskup. W jednym ze swoich pierwszych wywiadów powiedział o sobie: „Papież to człowiek, który się śmieje, płacze, spokojnie śpi i ma swoich przyjaciół. Normalna osoba”. Z tej idei „normalności” wynika również jego wybór, by nie zamieszkać w odosobnieniu w Pałacu Apostolskim. U Franciszka szczególnie uderzające jest jego wezwanie do nawrócenia oparte na Piśmie Świętym. Kto go dobrze słucha, dostrzega bardziej żywą Ewangelię niż ideologię czy wizję świata. Papież stale kładzie nacisk na sprawy ubogich. Dwie dominujące cechy jego pontyfikatu to głoszenie żywego słowa Bożego i troska o ubogich, którym nieprzypadkowo poświęcił dwa nowe święta.
REKLAMA
Jakie są mocne strony pontyfikatu Franciszka?
Franciszek pod wieloma względami jest pierwszym papieżem globalnym. Na początku pandemii, podczas czuwania na placu św. Piotra, wyłonił się jako prawdziwy i jedyny duchowy przywódca na świecie. W czym tkwi jego sekret? Jest nim sympatia, w pełnym tego słowa znaczeniu – nie jako coś powierzchownego, ale realne współczucie, zdolne do udziału w życiu drugiego. Ludzie pokazują, że potrzebują Kościoła matki, a nie Kościoła macochy. To wyjaśnia medialny „sukces” Mszy św. odprawianych w kaplicy św. Marty, które były transmitowane w różnych językach przez różne sieci telewizyjne w czasie lockdownu.
A słabe strony?
Część komentatorów dostrzega zamieszanie w Kurii Rzymskiej. Stanowczość papieża w tej kwestii spotyka się z oporem i atakami. Watykańska machina jest złożona i niechętna do podejmowania reform.
Jan Paweł II wyznał, że gdyby zajmował się tymi sprawami, nie zrobiłby tego wszystkiego, co zrobił w swoim życiu. Również Franciszek, który zainicjował reformę kurii, nie uważa tego za pierwsze zadanie, ale dąży do duchowego wypełnienia ogromnej pustki spowodowanej przez globalizację. Wyzwaniem dla niego, nakreślonym w Evangelii gaudium, jest Kościół misyjny, miłosierny i atrakcyjny, który wychodzi do najbiedniejszych.
Czy jest jakaś nić łącząca pontyfikaty Jana Pawła II, Benedykta XVI i Franciszka? Jakiś wspólny mianownik?
W nauczaniu tych trzech papieży istnieje ciągłość. Wystarczy przypomnieć zdecydowane odrzucenie przez nich wojny. Karol Wojtyła jako młody człowiek przeżył tragedię II wojny światowej i zagładę Żydów, był też świadkiem komunistycznych prześladowań. Walczył siłą wiary i pragnął pokoju, dlatego wzywał chrześcijan w „duchu Asyżu” do przyjaźni z wyznawcami innych religii. Joseph Ratzinger, który dorastał w nazistowskich Niemczech, jako papież wybrał imię Benedykta, by odnieść się nie tylko do ojca zachodniego monastycyzmu, ale także do Benedykta XV – papieża Europy rozdartej wojną, którą określał mianem „bezsensownej rzezi”. Papież Franciszek w encyklice Fratelli tutti napisał: „Każda wojna pozostawia świat w gorszej sytuacji, niż go zastała”, ponieważ „jest porażką polityki i ludzkości, haniebną kapitulacją, porażką w obliczu sił zła” (nr 261 – przyp. red.). Wymowne jest naleganie Ojca Świętego, by znaleźć dyplomatyczne wyjście z konfliktu między Rosją a Ukrainą. To straszna rzeczywistość: największa wojna na europejskiej ziemi od 1945 roku. Zaapelowałem na stronie www.santegidio.org o ogłoszenie Kijowa „miastem otwartym”: nie można zaakceptować tego, że walczy się o dom po domu w trzymilionowym mieście, które posiada ogromne dziedzictwo historyczno-kulturowe i jest sanktuarium dla Cerkwi Prawosławnej. Poza tym jesteśmy świadkami kryzysu humanitarnego, potrzebne jest przyjęcie uchodźców i widzę wielką mobilizację solidarności Polaków, ale też ogólnie wszystkich Europejczyków, by pomóc narodowi ukraińskiemu.
REKLAMA
Również temat migrantów i uchodźców jest tym, który łączy Franciszka z jego poprzednikami. Począwszy od Piusa XII, który w konstytucji apostolskiej Exsul Familia z 1952 r. potwierdził prawo do „przestrzeni życiowej” migrantów. Jan Paweł II z kolei zauważył, że „wyrazem katolickości jest nie tylko braterska wspólnota ochrzczonych, ale także gościnność okazana cudzoziemcowi niezależnie od wyznawanej przez niego religii” (orędzie na Światowy Dzień Migranta, 1999 r.)
REKLAMA
Tytuł Pańskiej najnowszej książki: Kościół płonie. Czy chrześcijaństwo ma przyszłość? budzi pewną konfuzję. Szczególnie podtytuł, który we włoskim oryginale brzmi sugestywniej: „Kryzys i przyszłość chrześcijaństwa”. Kryzys jest normalnym stanem Kościoła, nie oznacza jednak upadku – stwierdza Pan Profesor w ostatnim rozdziale. Jak rozumieć kryzys instytucji i wspólnoty Kościoła, skoro towarzyszy nam – choć nie wszystkim – przekonanie, że nie jest on naszym Kościołem, lecz należy do Chrystusa? Nie jest klubem wyznawców, lecz Ciałem Chrystusa...
Kryzys niekoniecznie oznacza koniec. Musimy jednak być świadomi trudności i „zmiany epoki”, aby z kryzysu wyłoniła się szansa otwarcia się na przyszłość. Wielkim ryzykiem jest zadowolenie z przetrwania, tęsknota za lepszą przeszłością i narzekanie na złą teraźniejszość. Jakie jest wyjście z tego kryzysu? Akceptacja życia w kryzysie. Jestem przekonany, że Kościół jest dziś powołany do walki, tym razem nie z wrogami zewnętrznymi – jak w przypadku ideologii XX wieku – ale z obojętnością. Wielkim wyzwaniem dla nas, chrześcijan, jest pasjonowanie się Ewangelią, podczas gdy w strachu przed światem zwycięża koncentrowanie się na sobie albo „my” przeciwko innym.
Pan Profesor pisze: „Dziś świat jest już mniej chrześcijański, ale też mniej antychrześcijański”. Mniej chrześcijański, ponieważ pod wpływem laicyzacji życia odrzuca się życiową więź z Bogiem, a w konsekwencji zaprzestaje się praktykowania wiary. Czy jednak jest mniej antychrześcijański? Z roku na rok rosną przecież nienawiść do chrześcijan i agresja wobec nich, wzmaga się antychrześcijańska fobia...
Spędziłem wiele lat na studiowaniu historii chrześcijan XX wieku – tego, który Jan Paweł II nazwał „stuleciem męczenników”. To tytuł mojej książki, która dokumentuje historie kobiet i mężczyzn zamordowanych za wiarę i chrześcijańską miłość. Wciąż jeszcze jest wielu księży i zakonnic, zabitych lub porwanych w różnych regionach świata. Pamiętam zaangażowanie Wspólnoty Sant’Egidio wraz z polskim rządem na rzecz uwolnienia w 2014 r. ks. Mateusza Dziedzica, który został uprowadzony w Republice Środkowoafrykańskiej i był przetrzymywany jako zakładnik. Prześladowani są nie tylko misjonarze, ale także biskupi, zakonnicy i wierni świeccy. W różnych regionach świata manifestuje się nienawiść i pogardę wobec chrześcijan, a nawet chęć ich wyeliminowania, jak to miało miejsce w starożytnych Kościołach Wschodu, w Iraku czy Syrii. Nawet w Egipcie w ostatnich latach wielokrotnie uderzano w mniejszość koptyjską. Są to tchórzliwe gesty wobec bezbronnych ludzi, którzy pragną się tylko modlić. Chrześcijanie w naszych czasach w wielu krajach ryzykują życiem, aby uczestniczyć w niedzielnej Liturgii. W IV wieku męczennicy z Abiteny powiedzieli: „Bez niedzieli nie możemy istnieć”. Współcześni męczennicy ukazują wartość Eucharystii wszystkim letnim i leniwym chrześcijanom, prosząc ich, by walczyli o wolność religijną, by byli solidarni, a nie roztargnieni.
Prof. Andrea Riccardi włoski historyk. W 1968 r., jako licealista, założył Wspólnotę Sant’Egidio, która wspiera m.in. osoby starsze, bezdomne, uchodźców oraz podejmuje inicjatywy na rzecz pokoju. Z jej ramienia prof. Riccardi brał udział w negocjacjach pokojowych w trakcie wojen domowych m.in. w Mozambiku. W 2003 r. znalazł się na liście 36 „współczesnych bohaterów Europy” tygodnika Time. Autor licznych książek tłumaczonych na wiele języków, w tym polski, m.in.: Stulecie męczenników. Świadkowie wiary XX wieku (2001), Jan Paweł II. Biografia (2014), Kościół płonie. Czy chrześcijaństwo ma przyszłość? (2022).
Wspólnota Sant’Egidio
Jest siecią wspólnot liczących ponad 60 tys osób zaangażowanych w ewangelizację i służbę ubogim w 70 krajach. Siedzibą wspólnoty jest kościół św. Idziego w Rzymie na Zatybrzu. W Polsce Wspólnota Sant’Egidio działa na rzecz osób bezdomnych, starszych, imigrantów i uchodźców, a jej struktury funkcjonują w Warszawie, Poznaniu i Chojnie.",Rozmawia ks. Jarosław Grabowski,https://www.niedziela.pl/numer/2022/11,papież Franciszek,https://www.niedziela.pl/artykul/158312/nd/Sekret-papieza
Kościół w pogotowiu,"Zapraszam wszystkich ludzi dobrej woli i wszystkich ludzi wierzących do tego, byśmy szczególnie w tę niedzielę i przez cały ten tydzień znowu ożywili w sobie wielkie wołanie do Pana żniwa o nowe powołania kapłańskie i zakonne – powiedział bp Andrzej Przybylski, delegat Konferencji Episkopatu Polski ds. Powołań, z okazji Niedzieli Dobrego Pasterza, która przypada 30 kwietnia. Rozpoczyna ona Tydzień Modlitw o Powołania kapłańskie, zakonne i misyjne.","Chyba nikt nie spodziewał się, że po Covid-19 może być coś jeszcze gorszego, że ofiar będzie jeszcze więcej. Od początku wojny bardzo wierzyłam, że atak bestialskiego Putina szybko się skończy. Myślałam, że Ukraińcy szybko będą mogli powrócić do swojego kraju. Towarzyszyło mi również przekonanie, że „Polscy bohaterowie narodowi” bez wyrzutów sumienia wznowią działania internetowych sprzedaży najmodniejszych kosmetyków, ubrań i innych ważnych akcesoriów, a wierzący niepraktykujący do tworzenia nowych kryteriów oceny, którymi sprawdzą efektywność postępowań księży, wiernych i innych nieprzyjaciół. Niewiele się pomyliłam.
A teraz wsiądźmy do wehikułu czasu. Cofnijmy się o kilkanaście dni - do przedednia wojny, która miała lub nie miała wybuchnąć. Wyszedłeś właśnie do sklepu. Po mleko i chleb. Zignorowałeś bezdomnego, który siedział obok, bo akurat nie miałeś drobnych, a pech chciał, że on nie miał przy sobie terminala na twoją kartę. Wieczorem idziesz wyrzucić śmieci do osiedlowego kontenera i widzisz, jak influencerka Jessica z klatki obok ledwo daje radę przerzucić kilka worków ubrań do kontenera Caritasu. Biednym się przydadzą, bo w internecie tym razem się nie sprzedały. Kilka dni później w Caritasie zastanawiają się, czy zutylizować je czy odesłać właścicielowi. W niedzielę po Kościele zbierają do puszki na misje, ale przecież Afryka jest tak daleko. A poza tym hakuna matata.
Tej samej niedzieli słyszymy słowa z Księgi Joela: Rozdzierajcie jednak serca wasze, a nie szaty! Chwilę po tym, gdy katolicy - na co dzień bardziej papiescy od papieża - posypali głowy popiołem, Rosjanie także posypali popiołem ukraińskie głowy. Punkty recepcyjne nie nadążają rejestrować Ukraińców bez dachu nad głową. Sasha z małym Dimą wyciągają rączki po 5 złotych, bo skończyły im się hrywny, a Jessica z klatki obok biegnie do sklepu po jedzenie i środki higieniczne. Wczoraj ślepi na los biednych, dziś bawimy się w okulistów otwierających oczy innym.
REKLAMA
Jednak szczytem cynizmu jest żonglowanie krytyką Kościoła. Jednego dnia chcielibyśmy zamknąć go w zakrystii żeby nie „wtrącał się” do polityki i zajął się, co najwyżej, dobroczynnością. Ale kiedy już do niej zachęca, najchętniej wzięlibyśmy konta wszystkich księży pod rentgen. Bo jak inaczej skomentować zarzuty, które spadają na szlachetną współpracę Okręgowej Izby Lekarskiej z Archidiecezją Łódzką, która właśnie zbiera na karetki pogotowia.
Swoją drogą, nic nam tak dobrze nie wychodzi, jak rachowanie cudzych grzechów i cudzych pieniędzy. Być może nieprzyjaciele Kościoła wybaczyliby mu jego istnienie, pod warunkiem gdyby sutanny zamieniono na pokutny worek od ziemniaków, samochody na rower lub jucznego osła, a rachunki za prąd w kościele opłacało się nie z tacy, ale płatnością z góry. To znaczy za Bóg zapłać. Wystarczy wspomnieć komunistyczny IV Departament MSW, który miał za zadanie walkę z Kościołem. Jego funkcjonariusze walczyli z „zabobonnym klerem” słynną triadą „worek, korek i rozporek”. Czy i dziś nie zarzuca się księżom rzekomych nadużyć finansowych, pijaństwa i seksualnych afer? (Chociaż w obecnych czasach wszyscy nieprzyjaciele sumiennie wydłużyliby tę listę.)
Czytając komentarze pod wyżej wspomnianą zbiórką, zastanawiam się, czy ci komentujący oddali choć złamanego grosza albo w dom przyjęli uciekających z Ukrainy. Szkoda, że wojna musiała do nas zapukać, abyśmy przypomnieli sobie, że w Polsce też są ubodzy, głodni i chorzy. Szkoda, że musi być wojna, aby zobaczyć, kto pomaga naprawdę, a kto magluje portfele innych. Kto spełniając uczynek miłosierdzia, pozostaje w ukryciu, a kto jak obłudnik chce pokazać się ludziom.
Pozostaje mi życzyć krytykującym Kościół, aby nieustannie byli hojnymi ofiarodawcami i żeby nigdy nie musieli wezwać ani księdza ani ambulansu, na który zbierał.",Julia Saganiak,,felieton (Łódź),https://www.niedziela.pl/artykul/78913/Kosciol-w-pogotowiu
Wezwani do wiary,Nasza diecezja obchodzi 30-lecie istnienia. Centralnym wydarzeniem jubileuszu będzie Peregrynacja Wielkopiątkowego Krzyża Papieskiego w naszych parafiach. W obchody włączą się także katecheci.,"Ks. Przemysław Lech: „Peregrynacja” to chyba trudne słowo, zwłaszcza dla tych najmłodszych uczniów. Jak w prosty sposób przekazać dzieciom znaczenie Krzyża i jego „pielgrzymki” po parafiach naszej diecezji?
Ks. Michał Borda: Wczesne dzieciństwo, czyli wiek przedszkolny, odgrywa decydującą rolę w odkrywaniu rzeczywistości religijnej, wtedy bowiem dziecko uczy się od rodziców i od środowiska, w którym żyje, postawy otwartości i przyjęcia, albo odrzucenia i zamknięcia na Pana Boga. Dziecko zaczyna również poznawać wiarę – to czas, kiedy dowiaduje się o dobrym i troskliwym Ojcu, który jest w niebie i do którego zwraca serce z miłością i czcią; poznaje imię Jezus i Maryja oraz opowieści o niektórych najważniejszych momentach w życiu Pana Jezusa, a także religijne znaki, symbole i gesty. W tym kontekście nie należy lekceważyć korzystania z takich sposobności dotarcia do najmłodszych, jak główne uroczystości roku liturgicznego czy diecezjalne jubileusze. W roku 30. rocznicy powstania diecezji sosnowieckiej – jak wiadomo – w każdej wspólnocie parafialnej naszej diecezji odbędzie się Peregrynacja Wielkopiątkowego Krzyża Papieskiego – parafie będą gościły w kościołach krucyfiks, który w swoich dłoniach trzymał św. Jan Paweł II podczas pamiętnej Drogi Krzyżowej w Koloseum. Uczestnictwo w tym wydarzeniu – jak zakładamy – ma pomóc najmłodszym uczniom w odkrywaniu tajemnicy osobowego Boga, objawiającego ludziom swoją miłość. Dlatego grupa czternastu katechetów – nauczycieli dyplomowanych – przygotowała konspekty katechez na wszystkie poziomy edukacyjne, które można wykorzystać na zajęciach religii w przedszkolach i lekcjach religii w szkołach, by przygotować dzieci i młodzież do aktywnego włączenia się w wydarzenie peregrynacji w lokalnych wspólnotach parafialnych.
Jakie są główne cele katechetyczne opracowanych pomocy dydaktycznych dla szkół podstawowych oraz ponadpodstawowych?
Każdy ochrzczony, jako wezwany do dojrzałej wiary, ma prawo do odpowiedniej katechezy. Zadaniem Kościoła katolickiego jest więc odpowiedzieć na to w zadowalający sposób. Opracowane przez zespół naszych katechetów katechezy, mające przygotować dzieci i młodzież do aktywnego włączenia się w wydarzenie peregrynacji, zakładają realizację celów katechetycznych, czyli wymagań ogólnych oraz treści – wymagań szczegółowych, uwzględniając różne potrzeby, wiek i sytuację życiową adresatów. Zasadniczo mają służyć ukazaniu krzyża jako nieodłącznego towarzysza w naszym życiu, zarówno w wydarzeniach radosnych, jak też smutnych, przedstawieniu św. Jana Pawła II jako wzoru do naśladowania w codziennym niesieniu krzyża oraz motywowaniu do przeżywania życiowych doświadczeń w jedności z Panem Jezusem Ukrzyżowanym i Zmartwychwstałym. Ważny jest również wychowawczy charakter przeprowadzanych katechez, które mają zachęcić do udziału w peregrynacji Wielkopiątkowego Krzyża Papieskiego. Praktyczne wskazania i konkretne zaangażowania dzieci i młodzieży z pewnością przyniosą błogosławione duchowe owoce.
REKLAMA
Szkoła, dom i parafia powinny być rodzajem „triady” katechetycznej. Jak wiedza i pomysły wyniesione z katechezy o Peregrynacji Wielkopiątkowego Krzyża Papieskiego mogą przełożyć się na życie rodzinne lub parafialne?
Współpraca środowisk wychowawczych – rodziny i parafii z przedszkolnym czy szkolnym nauczaniem religii jest podstawowym założeniem Podstawy programowej katechezy Kościoła katolickiego w Polsce. Przygotowane przez nauczycieli religii z diecezji sosnowieckiej konspekty katechez podejmują to zadanie, mocno wpisując wydarzenie krzyża w życie rodzinne i parafialne. Jako naturalne miejsce, w którym wiara może być przeżywana prosto i spontanicznie, rodzina jest orędziem wiary. Rodzina głosi Ewangelię. Dlatego w przygotowanych konspektach chcieliśmy ukazać radość i piękno płynące nie tylko ze spotkania z Jezusem, ale z głębokiej z Nim zażyłości. W kontekście trwającej pandemii COVID-19, dotykającego wiele rodzin bólu i cierpienia, wskazanie na krzyż Jezusa Chrystusa oraz postać cierpiącego papieża Jana Pawła II są tak bardzo potrzebne, by zrozumieć chrześcijański sens ofiary.
Jubileusz 30-lecia diecezji sosnowieckiej to dobra okazja do tego, aby uczniowie na nowo zidentyfikowali się ze swoim Kościołem lokalnym. Jak w tym kontekście wykorzystać lekcje religii oraz przygotowane konspekty?
Kościół sosnowiecki od trzydziestu lat, wyposażony przez Ducha Świętego we wszelkie niezbędne środki, kontynuuje dzieło ewangelizacji, przyczyniając się do dobra Kościoła powszechnego. Służy temu od pierwszych chwil powstania diecezji również przedszkolne i szkolne nauczanie religii. Mocna świadomość katechetów, realizujących misję kanoniczną w sosnowieckiej diecezji wpływa na umacnianie wśród dzieci i młodzieży diecezjalnej tożsamości. Służą temu również przygotowane konspekty, w których przewija się wątek 30. rocznicy powstania diecezji. Warto w tym miejscu podziękować tym katechetom, którzy przygotowali konspekty (dostępne na stronie Wydziału Katechetycznego Kurii Diecezjalnej w Sosnowcu: www.katecheza.sosnowiec.pl), ale również wszystkim, którzy każdego dnia przekraczają progi sal lekcyjnych, by głosić prawdę o Jezusie Chrystusie, który jest Drogą, Prawdą i Życiem.",Z dyrektorem Wydziału Katechetycznego w Sosnowcu ks. Michałem Bordą rozmawia dyrektor Biura Prasowego diecezji ks. Przemysław Lech.,https://www.niedziela.pl/numer/2022/8,,https://www.niedziela.pl/artykul/158035/nd/Wezwani-do-wiary
Kard. Nycz w Szpitalu Wolskim: Bóg chce czynić miłosierdzie naszymi rękami,W 30. Światowy Dzień Chorego kard. Kazimierz Nycz odprawił Mszę św. w Szpitalu Wolskim im. dr Anny Gostyńskiej w Warszawie. Modlił się za chorych i medyków a także o ustąpienie pandemii Covid-19. Czterem osobom udzielił sakramentu namaszczenia chorych.,"Kard. Nycz w Szpitalu Wolskim: “Bóg chce czynić miłosierdzie naszymi rękami”
Niech ta modlitwa w Szpitalu Wolskim będzie symbolem modlitw za wszystkich chorych w Archidiecezji Warszawskiej, ale także: w intencji służby zdrowia, która – jak się wyraził – ” jest skołatana tym wszystkim, co przeżywa w ciągu 2 lat pandemii”.
Metropolita warszawski zwrócił uwagę, iż pandemia dotknęła wielu wymiarów życia społecznego i zachęcał, by modlić się o jej jak najszybsze ustąpienie, “żebyśmy wszyscy mogli wrócić do normalności”.
W homilii kard. Nycz nawiązał do tegorocznego orędzia papieskiego na 30. Światowy Dzień Chorego. – Papież Franciszek przekazał nam słowa niezwykle ważne i wymagające: “Bądźcie miłosierni, jak Ojciec wasz jest miłosierny” (Łk 6,36) – podkreślił metropolita warszawski.

PODZIEL SIĘ CYTATEM
“Czy my jako ludzie w ogóle potrafimy być miłosierni, jak miłosierny jest dla nas Bóg? Z pewnością jest to ideał niedościgniony, poprzeczka została zawieszona wysoko – zarówno dla rodzin i opiekunów ludzi chorych, jak też dla pielęgniarek i lekarzy w szpitalach i wszędzie tam, gdzie Bóg chce to miłosierdzie świadczyć naszymi rękami” – mówił kard. Nycz.
REKLAMA
Podkreślił, że “Jezus czyni cuda, tylko dziś, niejako ‘rękoma’ dla tych cudów są ręce lekarskie, pielęgniarskie, salowych i wszystkich, którzy okazują chorym miłosierdzie. Natomiast chorzy ofiarując swoje cierpienie, ból i chorobę za Kościół, za świat i za Polskę chcą to miłosierdzie, którego doświadczają przekazać dalej.
Metropolita warszawski przypomniał też zasługi św. Jana Pawła, który przed 30 laty ustanowił Światowy Dzień Chorego, dla “wielkiej promocji człowieka chorego i służby zdrowia” oraz dowartościowania wieku starszego. – Jan Paweł II pokazywał, że człowiek starszy jest potrzebny, nie tylko przez to, co robi, ale jako punkt odniesienia dla młodych, którzy czasem zapominają o tym, że też kiedyś będą starszymi – zauważył.
“W świecie, w którym liczy się sprawność ciała, młodość i zysk papież mówi, że jesień życia nie tylko może być piękna, choć bywa trudna, jest bardzo potrzebna również po to, by młodzi dostrzegli sens życia – dodał.
Kard. Nycz odniósł się także do realiów czasu pandemii Covid-19, która dotknęła cały świat. Stwierdził, że tylko ktoś, kto nie zetknął się z tą chorobą może mówić, że to “nic wielkiego” albo że zostało to wyimaginowane. – Kto widział pracę lekarzy i pielęgniarek – a ja mogę powiedzieć, że to spotkałem – doceni ich.
Zdaniem metropolity warszawskiego “wysiłek skomasowany w tych dwóch latach pandemii na pewno jest ponad ludzkie siły”. – Dlatego na Mszy św. modlimy się o łaskę, która jest wam potrzebna jako wsparcie, żebyście prawdziwie byli przedłużeniem rąk Chrystusa, który chce uzdrawiać człowieka. Choć cuda także się zdarzają, to dziś najczęściej przez pracę lekarzy i wszystkich, którzy poświęcają się chorym – zaznaczył.

PODZIEL SIĘ CYTATEM
REKLAMA
– Chcemy wam powiedzieć, że was potrzebujemy i prosimy abyście na tych “posterunkach” trwali pomimo trudu i poświęcenia a przez wstawiennictwo Matki Bożej zanosili swoje modlitwy, bowiem zarówno chorzy są skarbem Kościoła i świata ale również ci, którzy chorym służą – powiedział kard. Nycz.
Ze względów ograniczeń epidemicznych we Mszy św. w kaplicy Ducha Świętego w Szpitalu Wolskim uczestniczyło jedynie niewielkie grono chorych, przedstawicieli personelu medycznego i dyrekcji szpitala.
Szpital Wolski jest szpitalem miejskim, który ma obecnie 11 oddziałów leczenia stacjonarnego z pododdziałami (łącznie 354 łóżka), w tym szpitalny oddział ratunkowy (SOR). Jako jeden z pierwszych szpitali w Polsce wprowadził w 2007 roku kompleksową informatyzację.
Światowy Dzień Chorego obchodzony jest co roku 11 lutego, we wspomnienie Matki Bożej z Lourdes. Ustanowił go w 1992 r. papież Jan Paweł II, aby w tym dniu Kościół oddał się modlitwie, refleksji i dostrzeżeniu miejsca tych, którzy cierpią na duszy i na ciele.","BP Archidiecezji Warszawskiej
/Warszawa (KAI)",,kard. Kazimierz Nycz,https://www.niedziela.pl/artykul/77060/Kard-Nycz-w-Szpitalu-Wolskim-Bog-chce
"Rodzice nie doszacowują czasu, jaki ich dzieci spędzają w Internecie","O zagrożeniach, głównie psychicznych, związanych z tzw. problematycznym użytkowaniem Internetu pisze w wydanym oświadczeniu Rada Społeczna przy Arcybiskupie Poznańskim. Zdaniem autorów należy więcej uwagi poświęcać relacjom bezpośrednim, ""słuchając się nawzajem i ograniczając korzystanie z komunikatorów w wirtualnym świecie"".","Poniżej pełny tekst oświadczenia Rady:
Problematyka wpływu Internetu na społeczeństwo jest bardzo obszerna i wieloaspektowa. Nasza Rada poświęciła jej oświadczenie z dnia 7 listopada 2006 r., a niedawno jej członkowie współpracowali z Wydziałem Teologicznym UAM i Oddziałem PAN w Poznaniu w przygotowaniu sesji w ramach Dwugłosu Nauki. W obecnym oświadczeniu chcemy się skupić na zagrożeniach, głównie psychicznych, związanych z tzw. problematycznym użytkowaniem Internetu, które dotykają w pierwszym rzędzie dzieci i młodzież.
Na temat Internetu wypowiadał się wielokrotnie św. Jan Paweł II (m.in. w Orędziu na XXXVI Światowy Dzień Środków Masowego Przekazu) oraz Papieska Rada ds. Środków Społecznego Przekazu (w dokumentach „Kościół a Internet” oraz „Etyka w Internecie”). Św. Jan Paweł II w przywołanym wyżej Orędziu wręcz wzywa Kościół „by odważnie przekraczał ten nowy próg, by wyruszał na głębię Sieci”.
Kościół docenia Internet jako narzędzie ewangelizacji, czemu niedawno dał wyraz wynosząc na ołtarze Carlo Acutisa. Ostatnio brytyjski portal Premier Christian podał, że już ponad 500 milionów ludzi na świecie zainstalowało na swoich smartfonach i laptopach aplikację biblijną YouVersion, by codziennie czytać Pismo Święte, lub też słuchać je w wersji audio w 60 językach. Teksty biblijne zostały przygotowane przede wszystkim dla ludzi młodych, bo oni z tych aplikacji korzystają najczęściej. Aplikacja dostępna jest także na polskojęzycznej stronie www.bible.com/pl. Należy też wspomnieć o przysłudze Internetu dla komunikacji w Kościele, której doświadczyliśmy w czasie lockdownu spowodowanego pandemią COVID-19.
Bezsprzecznie jednak powszechny dostęp do globalnej sieci przez komputery osobiste i tzw. inteligentne urządzenia mobilne (smartfony, tablety, zegarki smartwatch itp.) niesie niespotykane wcześniej zagrożenia, na które narażone są szczególnie dzieci i młodzież. Według raportu „Nastolatki 3.0” przygotowanego w 2021 r. przez NASK (Naukowa i Akademicka Sieć Komputerowa, www.nask.pl), średni dobowy czas korzystania z Internetu przez nastolatki wzrósł od 2014 r. o 30% i wynosi obecnie 4 godz. i 50 min. dziennie. „W dni wolne od zajęć szkolnych czas ten wydłuża się średnio do 6 godz. i 10 min. Blisko co dziesiąty (11,5%) nastolatek jest aktywny w sieci ponad 8 godz. dziennie, a co piąty (21,3%) spędza tyle czasu przed monitorem w dni wolne od edukacji. Co szósty nastolatek (16,9%) intensywnie korzysta z Internetu w godzinach nocnych.
REKLAMA
Rodzice nie doszacowują czasu, jaki ich dzieci spędzają w Internecie, oraz nie kontrolują korzystania z sieci w godzinach nocnych.

PODZIEL SIĘ CYTATEM
Co trzeci młody respondent deklaruje, że aby móc więcej czasu spędzić online, jest gotowy zrezygnować z udziału w nabożeństwie (30,6%), a co piąty z uczenia się (23,2%). Co trzeci nastolatek (33,6%) wykazuje się wysokim natężeniem wskaźników problematycznego użytkowania Internetu, a trzech na stu – bardzo wysokim (3,2%). Co piaty nastolatek przyznaje, że doświadczył przemocy w Internecie. Najczęstszymi jej przejawami są: wyzywanie (29,7%), ośmieszanie (22,8%) i poniżanie (22%). Nastolatki oglądają tzw. patostreamy częściej, niż przypuszczają ich rodzice (nastolatki – 27,1% vs. rodzice – 12,2%). Następuje lawinowy przyrost doświadczeń związanych z pornografią internetową (11,6% – szkoła podstawowa; 45,8% – szkoła średnia). Dorośli najbardziej obawiają się, że wraz z cyfrową transformacją rosnąć będzie liczba incydentów zagrażających cyberbezpieczeństwu (65,8%). Kolejne najpopularniejsze wskazania odnosiły się do uzależnienia ważnych aspektów życia od dostępu do sieci (50,3%) oraz spowodowanego cyfryzacją społecznego osamotnienia (41,7%).”
Poza materiałami zawierającymi treści ewidentnie szkodliwe, jak pornografia, okrucieństwo, dyskryminacja i nienawiść, pojawiły się w sieci gry i filmy, które pod pozorem niewinnej rozrywki zachęcają młodzież do zachowań ryzykownych i krzywdzących, a także autodestrukcji. Takich cech dopatrują się psychologowie np. w południowokoreańskim filmie Netflixa pt. Squid Game, który od światowej premiery we wrześniu br. obejrzało już 130 mln osób. Akcja tego serialu toczy się na opuszczonej wyspie, gdzie grupa kilkuset graczy, którzy nieświadomie zgodzili się na swój los, konkuruje w dziecinnych zabawach, w których stawką jest życie. Prostota dziecinnej zabawy kontrastuje tu z brutalną walką o przetrwanie. W Internecie już pojawiły się propozycje przełożenia gry z serialu na realne życie i zdarzają się przypadki podejmowania tych wyzwań przez młodzież.
REKLAMA
Rodzice i wychowawcy muszą być świadomi tego, że nadmierne przebywanie młodzieży w świecie wirtualnym prowadzi do uzależnienia behawioralnego. Termin ten oznacza zachowania podejmowane w celu zredukowania wewnętrznego napięcia i regulowania nieprzyjemnych stanów emocjonalnych. Mamy z nim do czynienia, gdy wystąpią objawy niepohamowanego pragnienia wykonania danej czynności i gdy pojawią się objawy abstynencyjne – rozdrażnienia, niepokoju i zaniedbywania pozostałych aspektów życia danej osoby. Zaburzenie związane z problematycznym korzystaniem z gier komputerowych jest najnowszym zaburzeniem uznanym za uzależnienie behawioralne. Występujący w nich kontakt z brutalnością i agresją może prowadzić do zatarcia poczucia granic między dobrem i złem. Objawami problematycznego korzystania z Internetu i portali społecznościowych są: nadmierne zaangażowanie w aktywności związane z siecią, objawy odstawienia, zmiana tolerancji, utrata kontroli i oszukiwanie w kwestii czasu spędzanego w sieci, a także ucieczka od problemów. Często zachowania problematyczne prowadzą też do utraty poczucia czasu, zaniedbywania podstawowych potrzeb, konfliktów, słabych wyników w szkole, izolacji społecznej i zmęczenia. Zachowania te cechują ponadto: powierzchowność relacji, uproszczenia w przekazywaniu informacji, trudności w mówieniu o emocjach, ale również potrzeba upubliczniania wszystkiego, bycia stale online i lęk przed pominięciem.
REKLAMA
Niestety, technologia nie umożliwia w pełni skutecznej ochrony przed wymienionymi zagrożeniami. Podstawą bezpiecznego korzystania z Internetu jest wiedza rodziców i wychowawców o tym, jakie ryzyko niesie za sobą korzystanie z sieci i jak można przed nim chronić siebie i dziecko.
Porady, jak można chronić dziecko w sieci, można znaleźć np. na portalach: www.dzieckowsieci.pl, www.twojedzieckowsieci.pl, www.polskieforumrodzicow.pl.

PODZIEL SIĘ CYTATEM
Dziecko nie powinno grać lub komunikować się przez sieć w czasie spędzanym wspólnie, np. przy posiłkach, na wycieczkach, wspólnych imprezach. Potrzebna jest uważność dorosłych wobec dzieci i rozmowa, nawet o grze, która pasjonuje dziecko. Istotne jest, aby rodzice i wychowawcy pokazywali dzieciom i młodzieży jak można w inny sposób poradzić sobie z napięciem, smutkiem, trudnościami w relacjach z rówieśnikami, czy rozwijać alternatywne zainteresowania, takie jak uprawianie sportu. Rodzice i wychowawcy muszą też być uważni na zmiany zachowania dzieci i wahania ich nastroju, aby w porę zareagować na psychiczne problemy dzieci i nie dopuścić do tragedii . Ważne jest zatem, aby dorośli w codziennym zabieganiu zadbali o potrzeby emocjonalne dziecka, nie bali się rozmawiać o przeżywanych przez nie emocjach i ich przyczynach.
Upowszechnianie się Internetu jako źródła informacji i środka komunikacji społecznej jest nieuchronne, a pandemia COVID-19 jeszcze przyspieszyła ten proces. Dlatego będąc świadomym zagrożeń jakie niesie problematyczne wykorzystanie Internetu należy wykonać krok wstecz, poświęcając więcej uwagi relacjom bezpośrednim, słuchając się nawzajem i ograniczając korzystanie z komunikatorów w wirtualnym świecie. Należy także podjąć wysiłek wzmacniania pozytywnego oddziaływania Internetu, zwłaszcza na młode pokolenie. W dobie postprawdy i zwodniczego permisywizmu wychowanie dzieci i młodzieży musi się ponadto skupić na wychowaniu prawego sumienia, które pozwala na rozróżnienie dobra od zła.
REKLAMA
Poznań, dnia 07.02.2022
Podpisali:, dr hab. med. Szczepan Cofta, ks. prał. dr Paweł Deskur (sekretarz), prof. dr hab. Marek Figlerowicz, prof. dr hab. med. Janusz Gadzinowski, prof. dr hab. Anna Grzegorczyk, prof. dr hab. Tomasz Jasiński, Prof. dr. hab. inż. Tomasz Łodygowski, prof. dr hab. Roman Słowiński, Prof. dr hab. Tomasz Sokołowski, Prof. dr hab. Tomasz Szwaczkowski, dyr. Przemysław Terlecki, prof. dr hab. Jan Węglarz (przewodniczący).","msz
/Poznań (KAI)",https://www.niedziela.pl/numer/2020/14,internet,https://www.niedziela.pl/artykul/76945/Rodzice-nie-doszacowuja-czasu-jaki-ich
Pandemiczne szaty „autorytetów”,Dzięki upadkowi „autorytetów” stajemy się bardziej krytyczni i niezależni.,"Jest taki czeski film Dušana Kleina pt. Jak poeci tracą złudzenia. To część kilkuodcinkowej opowieści, która wprawia mnie w pewien rodzaj melancholii. Szczególnie ostatnio poczuwam się do powinowactwa z bohaterami tego filmu. Dorastam, umysł tężeje, a słodka mgiełka przed oczami rozwiewa się coraz bardziej. Mam wrażenie, że w czasach III RP, w trybie przyspieszonym w dobie pandemii, podobny proces dany jest tej bardziej świadomej części naszego społeczeństwa. I mniejsza o to, czy jest to część większa, czy niewielka. Pozbywamy się złudzeń – świat wtedy boli mniej, ale rzeczywistość nie jest już taka pastelowa, jak wcześniej. Najpierw stopniowo traciliśmy zaufanie do „autorytetów”, które media wbiły nam w świadomość u progu nowej Polski. Kolejno padały mity: Mazowieckiego, Kuronia, Geremka, a w końcu i samego wolanta III RP (na kogucią miarę tejże) – Adama Michnika. Niewiele pozostało z nimbu ekonomicznego Cagliostra – Leszka Balcerowicza, drzazgi poleciały też z Lecha Wałęsy. Właściwie na skromnym cokole pozostali może Zbigniew Herbert czy Gustaw Herling-Grudziński. Kolejno zawodzili nas ci, którym powierzaliśmy nasze – dziecinne, trzeba przyznać – zaufanie: dziennikarze, aktorzy, pisarze, twórcy kultury. Gdy przed pandemią czyniłem mały rachunek takiego bezwarunkowego zaufania, w koszyku nadziei pozostał mi już niewielki zestaw: medycy, naukowcy, księża... I tu pojawia się najbardziej kontrowersyjna część tego rozmyślania: czy rzeczywiście te instytucje i ich reprezentanci przetrwali w tej najbardziej prestiżowej sferze?
Medycy: wielu z nich znakomicie zdaje pandemiczny egzamin, służą bowiem pomocą potrzebującym i są ofiarni. Trudno jednak zamykać oczy na postawy koniunkturalne i merkantylne, których, niestety, jest w tym środowisku dużo. W państwowej służbie zdrowia panuje przekonanie, że koronawirus niesamowicie zaraża, pojawiły się nawet obwieszczenia w przychodniach, że pacjentów chorych... się nie wpuszcza. Demoralizacja związana z tzw. teleporadami postępuje, a wielu lekarzy (tych, którzy dzięki pandemii zarabiają duże pieniądze) zachowuje się w myśl niepisanej zasady: „Pandemio, jaka byś nie była – trwaj!”. Jednocześnie zupełnie zawodzi samorząd lekarski, który administracyjnie tępi wszelkie przejawy indywidualnego myślenia lekarzy, a już w ogóle nie rozumiem środowiskowego piętnowania tych, którzy chcą prawdziwie leczyć COVID-19. Konformizm, niedouczenie, zadufanie w sobie i reakcje stadne stały się w tym środowisku nierzadkie... Trudno zatem stwierdzić, że autorytet medyków – w czasie pandemii – wzrósł.
REKLAMA
Księża: Czas pandemii stał się wielką próbą dla wiary i postaw. Kościół przez stulecia był oparciem dla Polaków, był z narodem. Niestety, dziś zabrakło kard. Stefana Wyszyńskiego. Wyobrażam sobie, jak jasnym i klarownym tonem by dziś przemawiał i jednoczył wszystkich wokół silnego Kościoła. Obecnie księża są często zagubieni, sprawiają wrażenie przygaszonych czy nawet zastraszonych. Szkoda, bo właśnie ten czas jest szansą na odrodzenie się Kościoła.
Naukowcy: Grupa, która najbardziej zawiodła. Niestety, zamiast swobodnej refleksji i rzetelności naukowych badań otrzymujemy propagandowe wypociny pisane przez politruków. Bolesne i żałosne jest to, że pod tak żenującymi i nieopartymi na badaniach naukowych twierdzeniami podpisują się ludzie z wysokim cenzusem naukowym. Czas pandemii ukazał ogromny dystans, który dzieli polską naukę od tej światowej. Nikt nie prowadzi tu niezależnych i ważnych dla zdrowia Polaków eksperymentów. Nie zdobyliśmy się nawet na własne przebadanie preparatów szczepionkowych. Dominuje służalczość wobec międzynarodowych instytucji, tak jakby Polska nie miała swoich praw, norm i wymogów medycznych. Polscy naukowcy – oczywiście z wieloma wyjątkami, które jednak nie są głośne w mediach – boją się mieć własne zdanie i je głosić. Upadek „autorytetów” naukowych jest bolesny i dojmujący. Dzięki temu stajemy się jednak bardziej krytyczni i niezależni.
O moralnym upadku większości wielkonakładowych mediów nie ma już nawet co wspominać...",Witold Gadowski,https://www.niedziela.pl/numer/2022/6,Witold Gadowski,https://www.niedziela.pl/artykul/157745/nd/Pandemiczne-szaty-%E2%80%9Eautorytetow
Religia najbogatszych,"W dzisiejszym świecie oligarchie finansowe stają się coraz bogatsze, a przez to mają coraz większy wpływ na życie polityczne. Rozmawiamy o tym z prof. Massimem Introvignem.","Włodzimierz Rędzioch: Panie Profesorze, Kościół krytykuje gospodarkę, która traci związek z produkcją dóbr i staje się czystą spekulacją finansową bankierów oraz światowych oligarchii finansowych, często antykatolickich...
Prof. Massimo Introvigne: Błędem jest myślenie o bankach i finansistach jako środowiskach z natury antykatolickich. W odległych czasach podobną rolę odgrywały klasztory i zakony, ale system bankowy, który dziś znamy, narodził się w ostatnich wiekach średniowiecza w Toskanii. Jak we wszystkich społecznościach również wśród toskańskich bankierów tamtych czasów byli bardzo różni ludzie – trzeba jednak przypomnieć, że wielu z nich było bardzo religijnych i miało znaczący wkład w budowę kościołów oraz pomoc ubogim.
Kiedy zmieniła się sytuacja w systemie bankowym?
Sytuacja zmieniła się wraz z nastaniem oświecenia i z rewolucją francuską, która stworzyła ideologicznie zabarwione bogactwo przez wywłaszczenie majątku kościołów i klasztorów, który w poszczególnych krajach był ogromny. Te praktycznie skradzione dobra były sprzedawane przez państwo, ale katolikom nie wolno było ich kupować. Dlatego trafiły w ręce ludzi wrogo nastawionych do Kościoła katolickiego, którzy szybko się wzbogacili i w ten sposób utworzyli nową klasę superbogatych niekatolików.
Klasa superbogatych, stworzona przez rewolucję francuską, nie jest więc katolicka. Czy ludzie przynależący do niej są ateistami?
Wśród tych superbogatych są też ateiści, ale do XX wieku ateizm nawet w elitach ekonomicznych i finansowych był zjawiskiem mniejszościowym. Elity te odrzucają chrześcijaństwo, ale poszukują alternatywnych form duchowości. Znajdują je w religiach Wschodu (co wyjaśnia sukces Towarzystwa Teozoficznego, które powstało właśnie po to, by wprowadzić zachodnie elity w religie azjatyckie), w ezoteryzmie (i w bardziej ezoterycznym skrzydle masonerii, różnym od skrzydła racjonalistycznego i ateistycznego) oraz w spirytyzmie. Jest to złożony proces, który trwał przez cały XIX wiek, ale był także obecny w wieku XX. Można stwierdzić, że i dziś elity gospodarcze i finansowe są dalekie od chrześcijaństwa i poszukują alternatywnych duchowości, chociaż są wśród nich i chrześcijanie, w tym katolicy, i – w mniejszym stopniu – zdeklarowani ateiści.
REKLAMA
W ostatnich stuleciach to poszukiwanie alternatywnej duchowości dotyczy także środowisk kultury. Pan Profesor przyglądał się amerykańskiemu Festiwalowi Burning Man (Płonący Człowiek), zapoczątkowanemu przez Larry’ego Harveya – artystę z San Francisco. Za tym festiwalem – mieszanką zgromadzenia New Age i festiwalu hippisów w stylu Woodstock – kryje się „postmodernistyczna”, relatywistyczna filozofia, która dąży do zniesienia religii, rodziny i własności. Czy to ta filozofia ożywia wpływowe zachodnie kręgi kultury?
Świat artystów zaczął się oddalać od Kościoła w czasie oświecenia i rewolucji francuskiej. Do XVII wieku wielka sztuka była sztuką chrześcijańską. Później, zwłaszcza w czasie rewolucji francuskiej, Kościół nie mógł już być mecenasem artystów, a akademie, w których kształcą się artyści, zostały zdominowane przez ideologie antychrześcijańskie. Artysta ateista jest jednak niemal sprzecznością terminologiczną, a większość współczesnych artystów zwraca się także ku alternatywnym formom duchowości, które są reprezentowane wśród artystów w sposób nieproporcjonalny do innych grup społecznych. To prawda, że marksizm ma również wpływ na współczesnych artystów, ale prawdą jest też, iż niektórzy z nich, choć nazywają siebie marksistami, interesują się teozofią, filozofią różokrzyżowców, buddyzmem czy teoriami reinkarnacji.
Czy te zjawiska mają miejsce tylko na Zachodzie?
Zarówno świat finansów i biznesu, jak i ten artystyczny zglobalizowały się w połowie XIX wieku, więc zainteresowania alternatywnymi formami duchowości przeniosły się z Europy do Stanów Zjednoczonych, gdzie elity finansowe, oprócz Żydów, narodziły się wśród protestantów. W XX wieku do tych coraz bardziej zglobalizowanych elit dokooptowano superbogatych z innych kontynentów, a obecność ezoterycznych idei zachodniego pochodzenia w wyższej klasie średniej i wśród artystów w Japonii była np. przedmiotem ciekawych badań. Nawet do Chin, gdzie partia komunistyczna inwigiluje wszystkich i tłumi wszelką duchowość, czasami przedostają się – pomimo państwowej kontroli – zachodnie idee natury ezoterycznej lub New Age, które uwodzą nowych bogatych w tym kraju. Podobnie jak uwodzą klasę nowych bogaczy w postsowieckiej Rosji.
REKLAMA
Wracając do Festiwalu Burning Man – warto wyjaśnić, że uczestniczą w nim nie tylko ludzie ze świata kultury. Pan Profesor zwrócił uwagę, że bywają na nim również szefowie Googla, Facebooka i Amazona oraz przedstawiciele elit finansowych, najwyraźniej zainteresowani tego rodzaju wydarzeniami...
Wydarzenie takie jak Burning Man świadczy o spotkaniu elit finansowych – w tym prawie wszystkich wielkich nazwisk z biznesu internetowego, czyli najbogatszych ludzi dzisiejszego świata – z elitami artystycznymi w celu poszukiwania alternatywnych dla chrześcijaństwa form duchowych. Sytuacja niewiele się zmieniła. Organizacje i naukowcy, którzy wojowniczo promują ateizm – bo wiadomo, że są i tacy – skarżą się, iż fundusze, które docierają do nich z wielkich fundacji powiązanych z superbogaczami, są okruchami w porównaniu z tym, co inwestuje się w promowanie alternatywnych form duchowości. Dzisiaj superbogaci w większości nie są ateistami, ale nadal podążają za formami duchowości, które oferuje się jako alternatywę dla chrześcijaństwa.
REKLAMA
Tylko czy to wyjaśnia, dlaczego menedżerowie mediów społecznościowych promują relatywistyczną ideologię politycznej poprawności, otwarcie antychrześcijańską, i cenzurują treści chrześcijańskie, a zwłaszcza katolickie?
W trakcie naszej rozmowy podjęliśmy jeden z dwóch aspektów postawy elit gospodarczych i finansowych wrogich chrześcijaństwu, w szczególności Kościołowi katolickiemu, a mianowicie ich zainteresowanie alternatywnymi formami duchowości, biorąc pod uwagę, że ateizm w tych kręgach jest mniej rozpowszechniony, niż się sądzi. Ale jest też inny aspekt, symetryczny do pierwszego: wrogość wobec Kościoła katolickiego i chrześcijaństwa, która wypływa z niechęci do teologii chrześcijańskiej, a także do chrześcijańskich postaw – przynajmniej tradycyjnych – w kwestiach takich jak aborcja, eutanazja, legalizacja związków osób tej samej płci, ideologia gender. Wiele form alternatywnej duchowości może pokojowo współistnieć z moralnie relatywistycznym podejściem do tych kwestii. Nic więc dziwnego, że są ludzie z elit finansowych, którzy – także za pośrednictwem kontrolowanych przez siebie mediów, w tym społecznościowych – promują alternatywną duchowość i relatywistyczne postawy w kwestiach życia i rodziny. Chociaż relatywizm moralny i zainteresowanie duchowością inną niż chrześcijańska często współistnieją w tych samych środowiskach, a nawet w mentalności tych samych osób.
W ciągu 21 miesięcy pandemii COVID-19 dziesięciu najbogatszych ludzi na świecie podwoiło swoje bogactwo – łącznie z ok. 700 mld do ok. 1,5 bln dol. Patron Amazon – Jeff Bezos od początku pandemii zarobił 81 mld dol. Ale należy też odnotować olbrzymie zyski takich ludzi, jak: szef Tesli Elon Musk, „król luksusu” Bernard Arnault, były prezes Microsoftu Bill Gates, guru inwestorów Warren Buffett, bosowie Big Tech: Mark Zuckerberg (Facebook/Meta), Sergey Brin i Larry Page (Google) oraz Larry Ellison (Oracle). (Z raportu międzynarodowej organizacji humanitarnej „Oxfam”, opublikowanego 17 stycznia 2022 r.).
Prof. Massimo Introvigne socjolog, dyrektor Centrum Studiów nad Nowymi Religiami i internetowej gazety o wolności religijnej Bitter Winter, autor ponad siedemdziesięciu książek o tematyce religijnej i duchowości alternatywnej",Rozmawia: Włodzimierz Rędzioch,https://www.niedziela.pl/numer/2022/6,bogactwo,https://www.niedziela.pl/artykul/157724/nd/Religia-najbogatszych
Obserwator,"Słowo ma moc. Gdy dziecko usłyszy od taty, że da radę przepłynąć określoną długość basenu, to ufając mu, spróbuje. Gdy dziewczyna usłyszy od swojego chłopaka, że jest piękna i kochana – od razu jej dzień będzie inny.","ŚWIAT
Na beczce prochu
Amerykańska odpowiedź nie mogła być inna: drzwi NATO pozostaną otwarte, nie może być mowy o pozbawieniu Ukrainy i innych państw prawa do samostanowienia. Tym samym USA i NATO odrzuciły żądania Rosji, która domaga się prawnych gwarancji nierozszerzania NATO na Wschód, zwłaszcza o Ukrainę, a także wycofania infrastruktury Sojuszu do stanu sprzed 1997 r. Nie mogło się to spodobać w Moskwie, choć USA i ich sojusznicy wielokrotnie podkreślali, że polityka otwartych drzwi NATO oraz prawo każdego państwa do samodzielnego decydowania o swoim bezpieczeństwie i sojuszach nie podlegają negocjacjom. Napięcie wokół możliwej rosyjskiej inwazji rośnie. Siergiej Ławrow, szef dyplomacji Rosji, uznaje odpowiedź Zachodu za wymijającą, a decyzję o dalszych działaniach podejmie prezydent Putin. Już wcześniej Moskwa zapowiadała, że po odrzuceniu jej żądań może podjąć odpowiednie kroki, w tym militarne, bez precyzowania ich zakresu; ten mogą określać siły ściągnięte na granice z Ukrainą. Według resortu obrony Ukrainy, Rosja zgromadziła ponad 127 tys. żołnierzy i ciężki sprzęt. Eksperci mówią, że cele Putina są mniej więcej jasne: chodzi o realizację żądań przedstawionych NATO i USA przez Rosję. Niejasne jest natomiast to, czy dążąc do realizacji tych celów Moskwa posunie się do agresji militarnej czy poprzestanie na straszeniu. Na pewno chciałaby osiągnąć sukces bez jednego strzału, w wyniku ustępstw drugiej strony, zastraszonej zapowiedzią agresji, a nie odwołując się do inwazji. Zachodnie rządy mówią o realnej groźbie rosyjskiej agresji. Choć Ukraińcy mogli się już przyzwyczaić do permanentnego zagrożenia ze strony Rosji, która okupuje Krym i Donbas, wojna nerwów w Kijowie, podsycana presją militarną ze strony wojsk gromadzonych przy wschodniej granicy państwa, trwa. Sekretarz generalny NATO Jens Stoltenberg powiedział, że Sojusz nie planuje rozmieszczania swoich wojsk na Ukrainie. Jeśli Rosja zaatakuje, NATO skupi się na zapewnianiu Ukrainie innego rodzaju wsparcia.
Wojciech Dudkiewicz
REKLAMA
CHINY
Czas. Start!
Rozpoczynające się igrzyska w Pekinie pod wieloma względami są ciekawe. Pekin będzie pierwszym w historii miastem, które gościło zarówno letnią, jak i zimową edycję najważniejszej imprezy sportowej świata. Mają to być, jak do tej pory, najbardziej zrównoważone igrzyska pod względem płci: wśród sportowców 54,6% stanowią mężczyźni, a 45,4% – kobiety. W programie igrzysk znajdzie się 7 sportów, 15 dyscyplin i 109 konkurencji, a zmagania będą się odbywać na 12 arenach. Na przebiegu zawodów zaważy koronawirus. Polski Komitet Olimpijski co prawda już dawno zatwierdził 57-osobowy skład Biało-Czerwonych na igrzyska, wiadomo jednak, że nie wszyscy będą mogli wziąć udział w olimpijskiej rywalizacji. Zuzanna Fujak, biegaczka narciarska, otrzymała pozytywny wynik testu na COVID-19 – zastąpiła ją Karolina Kukuczka. Poinformowano też o pozytywnych wynikach testów na COVID-19 w przypadku innych zawodniczek i członków ekipy.
Niepewny był los Natalii Maliszewskiej (short track), największej polskiej nadziei medalowej, w kontekście postawy naszych utytułowanych skoczków narciarskich, dalekich od formy. Tak czy inaczej – trzymamy kciuki, nie licząc na zbyt wiele.
w.d.
SPIS POWSZECHNY
Jest nas coraz mniej
W Polsce mieszka 38 mln 179,8 tys. osób – poinformował Główny Urząd Statystyczny w podsumowaniu spisu ludności. Liczba mieszkańców naszego kraju zmniejszyła się w ciągu 10 lat o ok. 332 tys., czyli prawie 1%. Niepokojące są dane na temat struktury ludności. Wynika z nich, że nasze społeczeństwo się starzeje. W ciągu 10 lat zmniejszył się odsetek ludności w wieku przedprodukcyjnym: z 18,7% w 2011 r. do 18,2% w 2021 r., a także w wieku produkcyjnym: z 64,4% do 60%. Wyraźnie natomiast zwiększył się odsetek ludności w wieku poprodukcyjnym: z 16,9% do 21,8%, tj. o prawie 5 pkt. proc. Oznacza to, że w ciągu dekady przybyło ponad 1,8 mln osób w grupie wiekowej 60-65 i więcej, tym samym już ponad co piąty mieszkaniec Polski ma ponad 60 lat.
j.k.
REKLAMA
PAPIEŻ DO POLAKÓW
O pokój na Ukrainie
Modlitwa może nam wskazać drogi wyjścia – powiedział Franciszek do Polaków podczas audiencji ogólnej 26 stycznia. Zachęcił do modlitwy za Ukrainę i powierzenia Bogu sprawy pokoju w tym kraju. Podkreślił, że w chwilach trudności, niebezpieczeństw i cierpienia trzeba umieć zawierzyć wszystko Bogu. Apel wobec Kościoła w Polsce ponowił abp Stanisław Gądecki, przewodniczący KEP. Biskup radomski Marek Solarczyk, który zachęcił wiernych do modlitwy i postu, przesłał proboszczom do wykorzystania tekst opublikowanego wcześniej Apelu biskupów Polski i Ukrainy o modlitwę i rozmowy pokojowe. Rozesłano go również w innych diecezjach. – Mamy wrażenie, że całe piekło staje przeciwko Ukrainie – powiedział abp Eugeniusz Popowicz, metropolita przemysko--warszawski w greckokatolickim soborze w Przemyślu. Zachęcał, aby nie tracić ducha, ale we wszystkim zdać się na Boga, bo On jest silniejszy od mocarzy tego świata. Do apelu Franciszka przyłączyli się biskupi z krajów UE.
j.k.
WŁOCHY
Przyjaciele Lolka
Ukazała się książka Gian Franca Svidercoschiego Przyjaciele Lolka o przyjaźni trojga żydowskich dzieci z Wadowic i Lolka, czyli katolickiego chłopca, który został papieżem. Pokazano w niej nie tylko wyjątkową przyjaźń Jerzego Klugera, Kurta Rosenberga, Ewy, której nazwisko jest nieznane, i Karola Wojtyły, ale również burzliwe dzieje Europy, w które wpisane jest życie czworga przyjaciół. Svidercoschi pisze o ich wyjątkowym spotkaniu, gdy po latach wszyscy odnaleźli się w Jerozolimie.
w.d.
UKRAINA
Bronią domu
O modlitwę o pokój zaapelował metropolita Epifaniusz, zwierzchnik Kościoła Prawosławnego Ukrainy. – My, Ukraińcy, nie chcemy tego, co cudze. Chronimy jedynie to, co nasze: ojcowiznę, własny dom, rodziny i sąsiadów. Dlatego prawda jest po naszej stronie, a gdzie jest prawda, tam są pomoc Boża i zwycięstwo – powiedział. Podkreślił także, że wróg chce zastraszyć i skłócić Ukraińców. – Agresor atakuje, gdy ma nadzieję na osiągnięcie celu. Naszym wspólnym zadaniem jest pokazać rosyjskim przywódcom, że nie da się pokonać Ukrainy. Będziemy walczyć, bronić siebie i naszej ojczyzny aż do zwycięstwa – dodał metropolita. Przypomniał również, że od chwili odzyskania niepodległości Ukraińcy musieli wielokrotnie stawiać czoła wyzwaniom, które wydawały się ponad ich siły. Za każdym razem pokonywali je z Bożą pomocą i wspólnymi siłami w walce o prawdę, godność i wolność.
j.k.
REKLAMA
PARYŻ
Wymienili koszulki
Lionel Messi, gwiazdor Paris Saint-Germain, otrzymał koszulkę watykańskiego klubu sportowego z papieskim autografem i błogosławieństwem. W ten sposób Franciszek odwzajemnił się rodakowi, który w październiku przesłał mu swoją koszulkę z autografem za pośrednictwem francuskiego premiera. Dar przekazał mu bp Emmanuel Gobilliard, który angażuje się w duszpasterstwo sportowców, a we francuskim episkopacie jest odpowiedzialny za przygotowanie XXXIII Letnich Igrzysk Olimpijskich w Paryżu. Z Messim spotkał się po meczu Paris Saint-Germain – Reims. Obecny był również Neymar da Silva Santos Júnior, brazylijski piłkarz i klubowy kolega Messiego, który otwarcie świadczy o swej chrześcijańskiej wierze. Argentyński napastnik był bardzo zadowolony z daru. Biskup Gobilliard pomodlił się z nim za jego rodzinę i przyjaciół. Francuski hierarcha jest przekonany, że spotkanie odbije się szerokim echem i będzie miało znaczenie dla ewangelizacji. – To ważne, aby Kościół był blisko sportowców – przyznał.
j.k.
WATYKAN
Telefon do rodziny
Franciszek zadzwonił do włoskiej rodziny zastępczej mieszkającej pod Turynem, która wychowuje dwoje niepełnosprawnych dzieci, i podziękował za okazane przez nich serce. – Miałam wrażenie, że rozmawiam z przyjacielem. Chciał poznać bliżej historie naszych dzieci – wyznała Caterina. Papież dowiedział się o rodzinie dzięki jej przyjaciołom. Byli oni obecni na audiencji w Watykanie, podczas której wręczyli Ojcu Świętemu list od Cateriny, Bruna i ich dzieci, w którym małżonkowie opisali realia ich życia. Wspomnieli m.in. o tym, że ich adoptowana córeczka nie chodzi i nie mówi, ale dzięki wszczepieniu specjalnej protezy słucha muzyki, którą kocha, i może usłyszeć głosy swych bliskich. Napisali też o dwóch biologicznych synach, z których jeden choruje na autyzm, i o jego wierze. Caterina wyznała agencji Ansa, że choć dołączyła do listu numer telefonu, nie spodziewała się, że papież do niej zadzwoni. Caterina i Bruno należą do Wspólnoty Jana XXIII.
w.d.
REKLAMA
BIAŁORUŚ
Kierunek: Brześć
W graniczącym z Polską Brześciu ulokowano batalion pojazdów sił powietrznodesantowych Rosji – podała śledząca działania rosyjskich sił zbrojnych organizacja Conflict Intelligence Team (CIT). Miasto leży na granicy z Polską i jest oddalone od północnych granic Ukrainy o 50 km. Potwierdzono obecność na Białorusi dowódcy rosyjskiego 217. Pułku Powietrznodesantowego. Według ustaleń rosyjskiego Radia Wolna Europa oraz CIT, w styczniu Rosja zaczęła przerzucać jednostki Wschodniego Okręgu Wojskowego Sił Zbrojnych Federacji Rosyjskiej na zachód kraju. Część z przemieszczanych wojsk trafiła na Białoruś, a lokalizacja pozostałych nie została ujawniona. Z ustaleń Radia WE i CIT wynika, że żołnierze zostali skierowani w rejony graniczące z Ukrainą. „Terytorium Białorusi musi być brane pod uwagę jako potencjalne miejsce, z którego Rosja może rozpocząć agresję na Ukrainę” – napisano w oświadczeniu ukraińskiej armii.
w.d.
GRANICA
Bezpieczeństwo
Rozpoczęła się budowa zapory na granicy z Białorusią. Jej długość wyniesie 186 km, a wysokość – 5,5 m. Stalowe, 5-metrowe słupy będą zwieńczone półmetrowym zwojem z drutu. Zainstalowane zostaną też urządzenia elektroniczne, m.in. kamery i czujniki ruchu. Prace mają się zakończyć w czerwcu, a koszt zapory ma wynieść 1,6 mld zł. Ma ona zapobiegać nielegalnemu przedostawaniu się migrantów na teren Polski. Dotychczasowe zabezpieczenie granicy stanowi siatka z drutu.
j.k.
REKLAMA
BADANIE
Boimy się wirusa
Zakażenia koronawirusem boi się 58% Polaków, a 41% nie wyraża takich obaw – wynika z najnowszego badania CBOS przeprowadzonego u progu piątej fali pandemii. Mniejsze lub większe obawy wyraża 51% badanych w wieku 35-44 lat, 65% respondentów w wieku 45-54 lat i zdecydowana większość osób w wieku 55+ (72-81%). Osoby do 35. roku życia, obawiające się zakażenia, są w mniejszości (30-35%). 38% badanych uważa, że szczepienia przeciw COVID-19 powinny być obowiązkowe dla wszystkich (wzrost o 9 pkt. procentowych w stosunku do sierpnia 2021 r.), a 13% – że dla wybranych grup. Za dobrowolnością szczepień opowiada się 43% respondentów. Ocena działań rządu w walce z pandemią zależy w znacznej mierze od poglądów politycznych i preferencji partyjnych uczestników badania. Pozytywnie postrzega je większość osób identyfikujących się z prawicą (62%). Zdecydowana większość utożsamiających się z lewicą (75%) oraz ponad połowa respondentów o poglądach centrowych (59%) ocenia je natomiast negatywnie.
j.k.
PAKIET DLA MŁODYCH
Zachęty dla medyków
Resort zdrowia przygotowuje rozwiązania, które mają poprawić jakość opieki zdrowotnej. Zapewnia, że wynagrodzenia przedstawicieli zawodów medycznych będą rosły w kolejnych latach, jednak stawia też na jakość w ochronie zdrowia. – Priorytetem jest inwestowanie w ludzi w systemie opieki medycznej, bo – jak przekonaliśmy się podczas pandemii – głównym deficytem, który nie pozwala w odpowiednim stopniu reagować, wykorzystywać infrastrukturę, są ludzie – powiedział minister zdrowia Adam Niedzielski. Po cyklu spotkań ze studentami MZ przygotował również pakiet dla młodych, który ma zachęcać do studiowania medycyny, a podczas studiów – ułatwiać naukę. Pakiet ten składa się z siedmiu elementów, m.in. z regulacji dotyczących kredytów dla studentów czy zachęty dla młodych do pracy dydaktycznej. – Rozważamy też możliwość zwolnienia z egzaminu ustnego po uzyskaniu bardzo dobrego wyniku z egzaminu pisemnego – zaznaczył wiceminister Piotr Bromber.
j.k.
REKLAMA
RAPORT
Dyskryminują starszych
Polski Instytut Ekonomiczny (PIE) w najnowszym raporcie potwierdził istnienie dyskryminacji na rynku pracy ze względu na wiek. Młodsi kandydaci, poniżej 30. roku życia, otrzymywali zaproszenie na rozmowę rekrutacyjną średnio dwukrotnie częściej niż osoby powyżej 50 lat. To zjawisko jest szczególnie widoczne w Warszawie, gdzie młodsi kandydaci ubiegający się o pracę na wyspecjalizowanych stanowiskach wymagających doświadczenia byli zapraszani na rozmowę nawet czterokrotnie częściej niż osoby ubiegające się o podobną pracę poza stolicą (1,76 razy). Ten rodzaj dyskryminacji, nazywany ageizmem, wykazuje powiązania z dyskryminacją ze względu na płeć, a połączone efekty tych dwóch zjawisk społecznych sprawiają, że pozycja osób starszych na polskim rynku pracy jest wyjątkowo trudna – zaznaczono w raporcie.
j.k.
PIERWSZY KATECHISTA
Wiarygodny świadek
W Niedzielę Słowa Bożego Jacek Kralkowski został ustanowiony przez papieża Franciszka pierwszym polskim katechistą. Przez 30 lat był on poza Kościołem, jednak 6 lat temu wrócił do Boga dzięki świadectwu życia przyjaciela. Po nawróceniu był tak rozpalony miłością Boga, że chciał nawracać wszystkich w domu. Niestety, musiał zwolnić tempo, by żona mogła za nim nadążyć ze swoim powrotem do wiary. Teraz, po 28 latach małżeństwa, ich relacja nabrała nowych barw.
Kralkowski mówi, że nie wie, dlaczego został wybrany przez papieża. Choć telefon z zaproszeniem na spotkanie z Ojcem Świętym zadzwonił kilka tygodni temu, nadal nie może wyjść ze zdziwienia.
Pochodzi ze Zgierza, ma 48 lat. Jest mężem, ojcem i dziadkiem. Prowadzi małą firmę budowlaną. Ukończył szkołę katechistów i posługuje w neokatechumenacie w archidiecezji łódzkiej. Wraz z żoną należy też do Rycerstwa Niepokalanej. Podkreśla, że jako katechista musi mieć świadomość, iż zaprasza ludzi do nawiązania intymnej relacji z Bogiem. „Stare” życie pomaga mu w docieraniu do ludzi, ich lepszym rozumieniu i znajdowaniu odpowiedzi na nurtujące ich wątpliwości. Co jest istotą posługi katechisty? Ma nie być nauczycielem religii, ale wskazywać na Jezusa swoim życiem. Ma do Niego prowadzić, a nie zrażać. Jacek Kralkowski chce pokazywać ludziom Boga, tak jak jego przyjaciel pokazał Go jemu, dzięki czemu się nawrócił.
w.d. aleteia.org
REKLAMA
WIETNAM
Dominikanin ofiarą nożownika
Dominikanin o. Giuse (Józef) Tr?n Ng?c Thanh zginął 29 stycznia w wyniku ataku nożownika. Zajście miało miejsce w misji w Dak Mot, ok. 60 km na północny zachód od Kon Tum. Jak podaje wietnamska prowincja dominikanów, o. Giuse słuchał spowiedzi przed wieczorną Mszą św. Diecezja Kon Tum poinformowała, że zakonnik został zamordowany w swoim domu, i że podejrzany o dokonanie zbrodni został już aresztowany.
Ojciec Tr?n urodził się w 1981 r. w Ho Chi Minh City (dawny Sajgon). Śluby zakonne złożył w 2010 r. Święcenia kapłańskie otrzymał w 2018 r. Pochowany został 31 stycznia w kaplicy św. Marcina w Bien Hoa.
m.k.
GNIEZNO
Nowy biskup
Ksiądz Radosław Orchowicz, 52-letni proboszcz parafii św. Józefa Oblubieńca Najświętszej Maryi Panny w Inowrocławiu, tamtejszy wizytator katechetyczny i kapelan zakładu karnego, został mianowany biskupem pomocniczym archidiecezji gnieźnieńskiej.
Urodził się 21 stycznia 1970 r. w Wysokiej (obecnie diec. bydgoska). Po maturze wstąpił do Prymasowskiego Wyższego Seminarium Duchownego w Gnieźnie. Święceń kapłańskich udzielił mu w 1994 r. abp Henryk Muszyński. Był wikariuszem w parafii Świętej Trójcy w Strzelnie oraz w gnieźnieńskiej parafii św. Wawrzyńca. Studia na Wydziale Teologicznym Uniwersytetu im. Adama Mickiewicza w Poznaniu w zakresie teologii patrystycznej zaowocowały tytułem doktora teologii. Przez osiem lat pracował w Gnieźnie jako diecezjalny duszpasterz młodzieży. W 2011 r. został proboszczem parafii św. Józefa Oblubieńca NMP w Inowrocławiu. W chwili ogłoszenia decyzji Ojca Świętego, obok wymienionych wyżej, pełnił także funkcję wicedziekana dekanatu inowrocławskiego II, członka Rady Programowej Archidiecezjalnego Studium Pastoralnego dla Kapłanów oraz Rady Ekonomicznej PWSD w Gnieźnie.
w.d.
SPRAWIEDLIWOŚĆ
Dzwon wróci
Do Polski wróci zabytkowy dzwon. Rada kościelna parafii św. Urbana w Gelsenkirchen w Zagłębiu Ruhry postanowiła zwrócić go prawowitemu właścicielowi. Liczący ponad 400 lat dzwon pochodzi z miejscowości Radoszowy w woj. opolskim. – Najstarsi mieszkańcy miejscowości wiedzieli, że dwa z trzech dzwonów wywieziono w czasie II wojny światowej, ale dokąd – nie mieli pojęcia. Teraz cieszymy się, że jeden z nich do nas wróci – mówi ks. Grzegorz Sonnek, proboszcz parafii św. Jadwigi w Radoszowach. Niemiecka parafia sama chce zorganizować transport. W czasie wojny Niemcy zrabowali ok. 100 tys. dzwonów kościelnych. Większość z nich została przetopiona na cele zbrojeniowe, a niewielka część dotarła na cmentarz dzwonów (Glockenfriedhof) w Hamburgu. Po zakończeniu wojny brytyjska administracja wojskowa przekazała dzwony parafiom w RFN. Jeden z nich trafił do parafii św. Urbana. Jej proboszcz niedawno dowiedział się o przeszłości dzwonu. Konieczność jego zwrotu do macierzystej parafii jest dla kapłana sprawą oczywistą.
j.k.",,https://www.niedziela.pl/numer/2022/6,obserwator,https://www.niedziela.pl/artykul/157710/nd/Obserwator
"Walka z trądem, to walka z biedą - rozmowa z dr. Kazimierzem Szałatą","„W ciągu ostatnich lat wyleczono kilkanaście milionów trędowatych, ale nie udało się całkowicie wyeliminować tej strasznej i groźnej choroby"" - mówi KAI dr Kazimierz Szałata, założyciel i prezes Fundacji Polskiej Raoula Follereau oraz prezydent Międzynarodowej Unii Stowarzyszeń Raoula Follereau. Od blisko 70 lat w ostatnią niedzielę stycznia obchodzony jest z Światowy Dzień Trędowatych.","Renata Różańska (KAI): Co roku w ostatnią niedzielę stycznia obchodzony jest specjalny dzień poświęcony trędowatym. Jakie cele przyświecają obchodom tego dnia?
Dr Kazimierz Szałata: Cel tego szczególnego dnia w roku jest jeden: przypomnieć światu o zapomnianej chorobie i zapomnianych chorych. Trąd to jedna z najstarszych i najstraszniejszych chorób, jaką zna ludzkość. Przez całe stulecia była synonimem największego nieszczęścia, jakie może spotkać człowieka. Ta niesłychanie groźna choroba była postrachem dla mieszkańców niemal całego świata. Chorzy na trąd nie tylko cierpieli z powodu nigdy nie gojących się ran, ale też z powodu izolacji i odrzucenia przez rodzinę i społeczności lokalne. Paniczny lęk kazał wyrzucać nieszczęśników na bezludne wyspy, w niedostępne bagniste tereny tropiku, czy na wyschnięte, pozbawione życia tereny pustynne, by tam pozbawieni jakiejkolwiek opieki powoli umierali w mękach.
Wraz z rozwojem cywilizacyjnym, który poprawił warunki sanitarno-bytowe w Europie i innych rozwiniętych rejonach świata, udało się ograniczyć a nawet wyeliminować chorobę Hasena zanim jeszcze pojawiły się antybiotyki i skuteczne terapie. Dlatego powoli bogaty świat zapomniał o tej strasznej i groźnej chorobie. Zapomniał nie tylko o chorobie, ale też o chorych, którzy nadal cierpią wszędzie tam, gdzie nie ma czasem żadnych struktur medycznych, gdzie rodzą się dzieci, które nie mają szans, by w swoim życiu spotkać lekarza. Ustanowiony z inicjatywy wielkiego francuskiego misjonarza i myśliciela Raoula Follereau Światowy Dzień Trędowatych ma być okazją do przypomnienia o wciąż trwającym dramacie mieszkańców najuboższych rejonów świata.
KAI: Czego oczekiwał Raoul Follereau inicjując ten szczególny dzień w roku?
- W swoim swoistego rodzaju manifeście z 1954 roku, którego kopię z odręcznymi poprawkami otrzymałem kilkanaście dni temu napisał między innymi: „Nie chodzi o to, by powoływać jakieś honorowe komitety, bardzo uroczyste i zarazem bezsilne, nie chodzi o to, by wygłaszać pouczające mowy. Chcemy tylko, aby tego dnia Chrześcijanie, wszyscy Chrześcijanie i za ich przykładem wszyscy ludzie dobrej woli przyznali i zapytali samych siebie: Jest na świecie10 milionów trędowatych. Dlaczego oni a nie ja? Ja, najedzony, dobrze usytuowany, bezpieczny, co dla nich zrobiłem? Niech każdy da, co w jego mocy. Księżą: mszę św., wspólnoty zakonne i wspólnoty wiernych: swoje modlitwy; każdy jakąś dobrą myśl, nieustanną, uporczywą, przed tą bolesną i niesprawiedliwą nędzą pośród innych nieszczęść świata. Niech każdy zrobi coś, co mu podpowiada serce. Niech będzie to prosty, nieustający strumień miłości”. Oto jest program Światowego Dnia Trędowatych.
REKLAMA
KAI: Jak jest on dziś realizowany?
- W każdym kraju inaczej, według miejscowej tradycji zwyczaju i wrażliwości. W wielu kościołach na całym świecie odprawione zostaną uroczyste Msze św. i inne nabożeństwa, podczas których wierni będą się modlić za tych, których przez całe stulecia eliminowano z życia społecznego i rodzinnego oraz za tych, którzy niosą pomoc ludziom chorym na trąd. W wielu miejscach pojawią się wolontariusze, którzy kwestują rzecz ofiar trądu. W teatrach odbywają się spektakle, uczniowie w szkołach przygotowują akademie, rozgrywają charytatywne mecze.
Kilka lat temu w ramach obchodów Światowego Dnia Trędowatych słynny francuski piłkarz Zinédine Zidane zagrał mecz w koszulce Fundacji Follereau. W sposób szczególnie uroczysty organizuje się Dzień Trędowatych w krajach misyjnych, gdzie jest to za każdym razem wielkie święto dziękczynienia za odzyskane zdrowie i wielka promocja tych, którzy niegdyś byli traktowani jak umarli za życia. Trędowaci są witani w uroczystych korowodach z muzyką tradycyjną. W obchodach biorą udział przedstawiciele duchowieństwa, władze państwowe i regionalne. Często też przy okazji organizuje się pogadanki profilaktyczne czy badania diagnostyczne.
REKLAMA
KAI: Trąd, choć jest jedną z najstarszych chorób świata, niestety, wciąż nie jest chorobą, która przeszła do historii. Jaka jest skala tego zjawiska dziś?
- Kiedy Raoul Follereau razem z przełożoną sióstr Matki Bożej od Apostołów s. Eugenią Ravasio rozpoczynał wielką, światową akcję na rzecz ludzi chorych na trąd, prawdopodobnie liczba trędowatych przekraczała 20 milionów. Na dodatek trąd był wciąż chorobą nieuleczalną. Mimo to Follereau uznał, że chorzy, bez względu na chorobę i jej charakter mają prawo do opieki i godziwego życia. By im to zapewnić powstała na Wybrzeżu Kości Słoniowej pierwsza wzorcowa wioska dla trędowatych Adzopé, w której chorzy mogli znaleźć schronienie, wszelką możliwą opiekę i mogli w ten sposób odzyskiwać utraconą godność i status społeczny. W Adzopé chorzy mogli zakładać rodziny, pracować, kształcić dzieci i żyć, jak inni ludzie. By jednak takie wioski pojawiły się w różnych częściach świata, potrzebna była mobilizacje sił i środków. Dlatego Raoul Follereau 32 razy objechał kulę ziemską głosząc wszędzie tę samą konferencję „Bóg jest Miłością”. A jeśli Bóg obdarza nas swoją miłością, winniśmy dzielić się tym niezwykłym doświadczeniem z tymi, którzy cierpią, są opuszczeni i pozbawieni godności.
Od blisko czterdziestu lat trąd jest chorobą uleczalną, chorzy mogą wrócić do zdrowia pod warunkiem, że na czas zostaną zdiagnozowani i otrzymają stosowne leki i opiekę medyczną. W ciągu ostatnich lat wyleczono kilkanaście milionów trędowatych, ale nie udało się całkowicie wyeliminować tej strasznej i groźnej choroby. Na dodatek spośród tych kilkunastu milionów „ozdrowieńców” ponad cztery miliony, to ludzie ciężko okaleczeni, niezdolni do samodzielnej egzystencji, którzy wymagają stałej opieki.
REKLAMA
KAI: Światowy Dzień Trędowatych obchodzony jest po raz 69. Jaki jest udział Kościoła katolickiego w tym dziele?
- Kościół katolicki ma największy wkład w pomoc ludziom dotkniętym trądem. Pierwsze leprozoria powstawały przy kościołach, klasztorach i katedrach. Wśród tych, którzy pochylali się nad trędowatymi byli ludzie święci, że wspomnę tu św. Franciszka, św. Maurycego, św. Damiana z wyspy Molokai, św. Teresę z Kalkuty, czy naszego polskiego misjonarza z Wołynia bł. o. Beyzyma, założyciela ośrodka dla trędowatych na Madagaskarze. Ta tradycja trwa do dziś, dlatego nasza stała pomoc dla trędowatych realizowana jest nadal poprzez misjonarzy i misjonarki, którzy mają odwagę odwiedzać chorych nieszczęśników w ich zagubionych na bezdrożach Afryki, Azji, Ameryki Południowej, czy wysp Pacyfiku cuchnących trzcinowych chatach, czy ruderach slamsów. Prawdziwą przyczyną trądu jest bowiem zwykła ludzka bieda i urągające ludzkiej godności warunki sanitarne. Walka z trądem, to walka z biedą, walka z wykluczeniem społecznym, walka o godność tych, których spotkał okrutny los. Polscy misjonarze mają swój znaczący udział w tym wielkim dziele miłosierdzia, które jest nieustającym strumieniem miłości bliźniego.
KAI: Jaka jest dziś liczba chorych na trąd?
- Trąd jest bardzo podstępną chorobą. Przez wiele lat można być zarażonym, zarażać innych nie mając świadomości zagrożenia ze strony tej utajonej, groźnej choroby. Wiemy, że wraz z odkryciem skutecznej terapii antybiotykowej, po okresie gwałtownego spadku notowanych na świecie nowych przypadków, od prawie dziesięciu lat liczba chorych pozostaje mniej więcej na tym samym poziomie i sięga około 200 tys. nowych przypadków zarejestrowanych każdego roku. Oczywiście, dotyczy to tylko osób, które trafiły na leczenie. Ilu naprawdę jest chorych, do których nie docierają żadne misje medyczno-diagnostyczne, tego nie wie nikt.
REKLAMA
KAI: Obecnie trąd jest chorobą uleczalną. Co zatem sprawia, że nadal stanowi w niektórych zakątkach świata tak poważny problem?
- Podstawowym problemem w walce z trądem jest ubóstwo krajów słabo rozwiniętych, złe warunki higieniczne, brak dostępu do opieki medycznej. Od kilku lat coraz wyraźniej widać, że podstawowym orężem w walce z rozprzestrzenianiem się trądu jest dostęp do czystej wody pitnej. Pandemia Covid 19, w której tak mocno akcentuje się konieczność utrzymania higieny osobistej dla powstrzymania rozprzestrzeniania się złośliwego wirusa, jeszcze bardziej uświadomiła nam ten ścisły związek. Dlatego w ramach walki z trądem budujemy m.in. studnie.
KAI: Trąd, to nie tylko choroba… Raoul Follereau mówił, że walka z trądem będzie skuteczna, jeśli będzie zarazem walką z „wszelkim trądem”…
- Tak, to jest warunek konieczny. Raoul Follereau zauważył, że walka z trądem powinna być walką z trądem w każdej jego postaci. Bowiem trąd wywołany bakterią Hansena rozwija się w najbiedniejszych rejonach świata na skutek rozlicznych trądów, które rozwijają się i podstępnie niszczą ludzi w bogatych krajach. To trąd bezbożności, relatywizmu moralnego, egoizmu i zwykłej ludzkiej nikczemności. Warto o tym pamiętać przy okazji Światowego Dnia Trędowatych.
Wszelkie postacie trądu duchowego, które dotykają mieszkańców zamożnych krajów mają podobny charakter co choroba wywołana laseczką Hansena. Są trudne do zdiagnozowania, rozwijają się dyskretnie podstępnie i niepostrzeżenie niszcząc nas od wewnątrz, a kiedy już ujawniają się pierwsze symptomy, jest zazwyczaj za późno... Egoizm, relatywizm moralny, bezbożność, nikczemność ludzka, paniczny lęk przed utratą pozycji społecznej, prestiżu to prawdziwe choroby cywilizacyjne naszej cywilizacji, która coraz bardziej odrywa się od swych naturalnych korzeni chrześcijańskiej wiary i ludzkiej mądrości. Światowy Dzień Trędowatych to także dla każdego z nas okazja do postawienia sobie pytań o moją kondycję moralną.
REKLAMA
KAI: Gdzie dziś jeszcze można spotkać trędowatych?
- Odpowiedź jest dosyć prosta, tam gdzie panuje ludzka bieda, gdzie brak dostępu do żywności, czystej wody, gdzie nie funkcjonują zorganizowane struktury opieki medycznej. Z publikowanych danych wynika, że najwięcej przypadków trądu notuje się w mocno zaludnionej Azji Południowo-Wschodniej (głównie Indie), w Afryce (Madagaskar, Wybrzeże Kości Słoniowej, Burkina Faso, Mauretania, Benin) i w Ameryce południowej (Brazylia) i na rozsianych na dużym obszarze wyspach Pacyfiku. Mimo wysiłku wielu instytucji niosących pomoc ludziom chorym na trąd wśród których obok ruchu Follereau należy wymienić Zakon Kawalerów Maltańskich czy Caritas, liczba nowych zachorowań praktycznie nie spada.
Najnowsze opublikowane dane dotyczą sytuacji z 2020 roku. Wynika z nich, że zarejestrowano wówczas blisko 130 tys. nowych przypadków tej wciąż groźnej choroby. Mniej więcej tyle samo osób zostało wyleczonych. Niestety chorzy najczęściej za późno trafiają na leczenie, kiedy choroba dokonała nieodwracalnych spustoszeń w ich organizmie. Dlatego poza diagnostyką i leczeniem ważną część naszej działalności jest opieka nad tymi, którzy co prawda zostali wyleczeni, ale zostali na tyle okaleczeni, że nie są zdolni do samodzielnej egzystencji pozostając do końca życia pod opieką specjalnych ośrodków. Szacuje się, że takich ludzi mamy ponad 4 miliony.
KAI: Był Pan wielokrotnie wśród trędowatych. Czego te spotkania Pana nauczyły?
- Widziałem wielu ludzi zniszczonych trądem, ludzi okaleczonych, niewidomych, bez rąk, bez nóg. Ale wśród nich nie znalazłem ludzi smutnych, ale raczej cieszących się każdą chwilą życia, każdą odrobiną szczęścia czerpanego z najprostszych gestów i słów. To ludzie, którzy mimo swego kalectwa, cierpienia czują smak życia, smak, który chyba zatraciliśmy. Choć jesteśmy zdrowi, najedzeni, ciągle narzekamy, ciągle czegoś nam brakuje i wypełnieni jesteśmy panicznym lękiem o każdy następny dzień. Tak, wiele nauczyłem się od spotkanych w życiu trędowatych. Zwłaszcza od dzieci dotkniętych bardzo zjadliwą postacią ulcère de Buruli. Ale jeszcze więcej nauczyłem się też od tych, którzy potrafili powiedzieć Panu Bogu „tak”, gdy postawił na ich drodze tych, którymi nikt inny nie chciał się zajmować.
REKLAMA
Spotykałem ciężko pracujących misjonarzy i misjonarki, emerytowanych lekarzy, którzy postanowili ostatnie lata swej aktywności poświęcić ludziom chorym na trąd. Zawsze byli to ludzie szczęśliwi, ludzie uśmiechnięci, wolni od lęku o każdy następny dzień. Misjonarze bowiem są ludźmi całkowitego oddania i zaufania Bogu. Dla mnie, akademickiego filozofa spotkanie z trędowatymi i ich opiekunami w zakonnych habitach było uzupełnieniem moich studiów, przemyśleń i wykładów na temat moralnej kondycji człowieka, który jest mocny na tyle, na ile potrafi zaufać Bogu.
KAI: W listopadzie 2021 r. został Pan wybrany na prezydenta Międzynarodowej Unii Stowarzyszeń Follereau….
- To było ważne wydarzenie nie tylko dla mnie, ale też dla Międzynarodowej Unii skupiającej wszystkie działające w różnych częściach świata fundacje i stowarzyszenia noszące imię Raoula Follereau. Od blisko pięćdziesięciu lat Union Internationale des Associations Raoul Follereau kierowana była przez kolejnych szefów Fundacji francuskiej.
Teraz prezydencja wyszła poza Francję. To oczywiście dla mnie wielkie zobowiązanie. Tym bardziej, że jeszcze dwadzieścia pięć lat temu nie słyszałem ani o Raoulu Follereau, ani o stworzonym przez niego ruchu o światowym zasięgu. Któż by przypuszczał, że kiedyś stanę na jego czele. Wraz z pozostałymi członkami zarządu: wiceprezydentem Jean Coty Ibrahimem Diakité z Wybrzeża Kości Słoniowej i sekretarzem generalnym Olegiem Ousem z Francji stanowimy dobry, znakomicie rozumiejący się zespół. Mam nadzieję, że siły mi dopiszą a Duch Święty wskaże nowe kierunki i cele rozwoju naszej międzynarodowej wspólnoty skupionej wokół orędzia ewangelicznego miłosierdzia głoszonego przez Raoula Follereau.
REKLAMA
***
Dr Kazimierz Szałata: filozof etyk, założyciel i prezes Fundacji Polskiej Raoula Follereau, prezydent Międzynarodowej Unii Stowarzyszeń Follereau, wykładowca filozofii i etyki w Uniwersytecie Kardynała Stefana Wyszyńskiego oraz Warszawskiego Uniwersytetu Medycznego. Jest Kierownikiem Uniwersytetu Otwartego UKSW oraz założycielem i kierownikiem Szkoły Katedralnej w Łucku na Wołyniu. Organizator wielu konferencji naukowych o charakterze krajowym i międzynarodowym. Za swoją działalność uhonorowany między innymi Nagrodą Akademii Francuskiej Złotym medalem za Wieloletnią Służbę oraz Krzyżem Oficerskim Orderu Wybrzeża Kości Słoniowej. W roku 2018 nominowany do nagrody „Totus Tuus.","Rozmawiała Renata Różańska
/Ełk (KAI)",,trąd,https://www.niedziela.pl/artykul/76690/Walka-z-tradem-to-walka-z-bieda---rozmowa
Kościół katolicki prowadzi 532 ośrodki dla chorych na trąd na świecie,"Według danych z najnowszego Rocznika Statystycznego Kościoła, Kościół katolicki prowadzi 532 leprozoria na świecie. Afryce 201, w Ameryce 41 (łącznie), w Azji 269, w Europie 19 i w Oceanii 2. W niedzielę 30 stycznia, po raz 69. obchodzony jest Światowy Dzień Trędowatych.","Kraje, w których znajduje się największa liczba ośrodków dla chorych na trąd to: w Afryce: Madagaskar (31), Demokratyczna Republika Konga (26), Egipt (24); w Ameryce Środkowej: Meksyk (3); w Ameryce Środkowej-Antylach: Haiti (2); w Ameryce Południowej: Brazylia (18), Kolumbia (5), Chile (4); w Azji: Indie (216), Wietnam (15), Indonezja (9); w Oceanii: Papua Nowa Gwinea (2); w Europie: Ukraina (10), Belgia (8).
W ostatnią niedzielę stycznia, w tym roku 30 stycznia, po raz 69. obchodzony jest Światowy Dzień Trędowatych. Został on ustanowiony w 1954 roku przez francuskiego podróżnika, pisarza i dziennikarza, sługę Bożego Raoula Follereau, zwanego ""apostołem trędowatych"", który walczył z wszelkimi formami marginalizacji i niesprawiedliwości. Obecnie trąd znajduje się na liście zaniedbanych chorób tropikalnych Światowej Organizacji Zdrowia (WHO) i mimo że jest uleczalny, nadal stanowi problem dla opieki zdrowotnej w wielu krajach Afryki, Azji i Ameryki Łacińskiej, gdzie panują trudne warunki społeczno-ekonomiczne, sprzyjające rozprzestrzenianiu się choroby i utrudniające wczesną diagnozę.
Jak donosi Aifo, włoskie Stowarzyszenie Przyjaciół Raoula Follereau, które promuje obchody tego dnia i inne inicjatywy w ciągu roku, WHO opublikowało na początku września tradycyjnie swój raport na temat sytuacji trądu na świecie. Pierwszym aspektem, który należy podkreślić, jest fakt, że tylko 127 krajów (z 221) dostarczyło dane dotyczące trądu za 2020 r., w porównaniu ze 160 krajami w 2019 r. Roczna liczba osób chorych na trąd zdiagnozowanych na świecie wynosi 127 396 (38,6 proc. kobiet), co stanowi znacznie niższą liczbę niż w 2019 roku (202 185 osób), a to oznacza spadek o 37,1 proc. Spadek jest też niewątpliwie spowodowany ograniczeniem gromadzenia danych podczas pandemii Covid-19 i dlatego powinien być ostrożnie interpretowany przy obliczaniu tendencji długoterminowych.
Kościół misyjny ma długą tradycję troski o chorych na trąd, często opuszczonych nawet przez własne rodziny, i zawsze zapewniał im nie tylko opiekę medyczną i pomoc duchową, ale także konkretne perspektywy powrotu do zdrowia i do społeczeństwa. W wielu krajach nadal istnieje poważna dyskryminacja chorych na trąd ze względu na rzekomo nieuleczalny charakter choroby i straszliwe okaleczenia, jakie powoduje.
REKLAMA
Wśród zgromadzeń zakonnych, które w swojej misji ewangelizacyjnej poświęciły się opiece medycznej i reintegracji społecznej chorych na trąd w przeszłości i w naszych czasach, należy wymienić: kamilianów, Franciszkanki Misjonarki Maryi (FMM), Zgromadzenie Córek Najświętszych Serc Jezusa i Maryi założone przez salezjańskiego misjonarza bł. ks. Luigiego Variarę, kapucynów, jezuitów, Misjonarzy Matki Bożej Pocieszenia Consolata, kombonianianów, misjonarzy z Papieskiego Instytutu Misji Zagranicznych (PIME) i oblatów.
Jest też kilku beatyfikowanych lub kanonizowanych misjonarzy, którzy poświęcili swoje życie, aby ulżyć cierpieniom chorych na trąd. Wśród nich jest belgijski święty o. Józef Daamian De Veuster SSCC, (1840-1889), powszechnie znany jako apostoł trędowatych na wyspie Molokai. Sam zachorował na trąd i zmarł w wieku 49 lat, spędziwszy 16 lat wśród trędowatych. O. Damien jest dziś znany jako bohater miłosierdzia, ponieważ tak bardzo identyfikował się z ofiarami trądu"".
Siostra Marianna Cope, O.S.F. (1838-1918), pochodząca z Hesji, wstąpiła do zgromadzenia Trzeciego Zakonu Franciszkańskiego w Syrakuzach, pracowała jako nauczycielka, następnie jako pielęgniarka w szpitalach, a w 1883 r. wyjechała na Hawaje, gdzie służyła jako pielęgniarka w leprozoriach w Honolulu i Molokai, pracując przez długi czas z misjonarzem Damianem de Veusterem, którego dzieło kontynuowała. Zmarła na Molokai w 1918 r., po 35 latach spędzonych wśród trędowatych.
Bł. Jan Beyzym, SI (1850-1912), urodzony na terenie dzisiejszej Ukrainy, w wieku 48 lat, za zgodą przełożonych, wyjechał na Madagaskar w celu ""posługi trędowatym"". Wszystkie swoje siły, talenty i serce oddał opuszczonym, głodnym i wykluczonym społecznie chorym. Zamieszkał wśród nich, aby być z nimi dzień i noc. Stworzył pionierskie dzieło, które uczyniło go prekursorem dzisiejszej opieki nad trędowatymi. Z datków zebranych od dobroczyńców i rodaków wybudował w Maranie szpital dla 150 chorych, aby ich leczyć i dawać im nadzieję, który istnieje do dziś.","tom (KAI
/Fides)
/Watykan",,trąd,https://www.niedziela.pl/artykul/76675/Kosciol-katolicki-prowadzi-532-osrodki
Dominikanin z Charkowa: Kościół ze społeczeństwem w trudnym czasie dla Ukrainy,"W tym trudnym dla Ukrainy czasie staramy się być jak najbliżej ludzi i pomagać im na ile nas stać – powiedział KAI o. Mariusz Woźniak, dominikanin, z parafii pw. św. Rafała Kalinowskiego i Matki Bożej z Góry Karmel w Charkowie.","Zakonnik relacjonuje, że mieszkańcy Charkowa i okolic czują zagrożenie wojną ale starają się żyć normalnie. ""Choć czasami ma się wrażenie, że to taka cisza przed burzą. Na pewno jest wiele obaw, ale konkretnie nie wiemy jak rozwinie się sytuacja. Nasza wiedza o sytuacji i zagrożeniu czerpiemy z tutejszych mediów, stąd pochodzi nasza wiedza o sytuacji na granicy z Rosją obwodem Ługańskim i Donieckim, gdzie każdego dnia dochodzi do jakichś incydentów, ale póki co nie ma oznak eskalacji zbrojnej” – powiedział dominikanin.
Na terenie diecezji charkowsko-zaporoskiej znajdują okupowane przez separatystów okręgi doniecki i ługański. Niestety życie religijna na tych terenach prawie zamarło. Tylko w Doniecku działa parafia rzymsko-katolicka, a w Ługańsku funkcjonuje jedna parafia greckokatolicka.
26 stycznia, w Dzień Modlitw o pokój na Ukrainie w parafii odprawiono Mszę św. i odmówiono Koronkę do Miłosierdzia Bożego a w katedrze Wniebowzięcia Najświętszej Maryi Panny bp Pawło Honczaruk odprawił Eucharystię i odmówiono modlitwę różańcową.
Obecnie największym problemem na całej Charkowszczyźnie jest pandemia Covid-19. Wiele ludzi znajduje się na kwarantannie. Obowiązują związane z pandemią ograniczenia, m. in., aby się przemieszczać na większe odległości konieczne jest posiadanie paszportu covidowego. „To jest też główny powód zmęczenia społeczeństwa” – uważa dominikanin.
Pytany o sytuację ekonomiczną o. Woźniak zaznacza, że osoby pracujące dają sobie radę. Na przykład kobiety samotnie wychowujące dzieci z prowadzonego przez siostry orionistki Domu Samotnej Matki pracując w zakładzie zieleni miejskiej są w stanie miesięcznie zarobić od 10 do 12 tys. hrywien przy średniej krajowej, która wynosi ok. 6 tys. „Nie jest tragicznie w myśl powiedzenia: za mało żeby żyć za dużo żeby umrzeć” – powiedział dominikanin.
Zwrócił uwagę, że oczywiście są obszary biedy, duża liczba bezrobotnych i bezdomnych. „Co charakterystyczne na co dzień widać ludzką solidarność, ludzie nawzajem pomagają sobie i wspierają” - podkreślił.
REKLAMA
Bardzo sprawnie działa Caritas Diecezji Charkowsko-Zaporoskiej, które od wielu lat działa w Centrum Św. Elżbiety przy katedrze charkowskiej, na czele którego stoi dyrektor ks. Wojciech Stasiewicz z archidiecezji lubelskiej, która regularnie wydaje posiłki oraz pakiety żywnościowe dla wszystkich potrzebujących. Tę pracę wspierają siostry orionistki oraz siostry z Wietnamu, które na co dzień są zaangażowane w duszpasterstwo Wietnamczyków w Charkowie.
Pomocą jest objętych grupa ludzi: 100 – 150. Od poniedziałku do piątku jest wydawana zupa z chlebem, a w piątki dodatkowo kawa z drożdżówkami. Także wydawana jest odzież, buty dla potrzebujących. Także objęta pomocą jest grupa (60 – 80 osób) inwalidów, emerytów (minimalna pensja wynosi 2300 hrywień), uchodźców. Także przy centrum charytatywnym działają gabinety lekarskie (USG, apunktura). Grupa wolontariatu wynosi 20 osób, którzy aktywnie wspierają pracę socjalną Caritasu.
Na terenie diecezji są jeszcze ośrodki Caritas w takich miastach jak: Sumy, Konotop, Kremeńczuk, Zaporoże, Berdiańsk, Kamieńske, Dniepr gdzie także jest prowadzona pomoc charytatywna. Warto podkreślić współpracę z kancelarią RP, która wspomaga materialnie i rzeczowo działalność socjalną; i tak np. na początku lutego ma dotrzeć tir z pomocą w postaci produktów spożywczych i chemii.
Ponadto fundacja księży misjonarzy św. Wincentego a Paulo przy parafii zorganizowała ośrodek dla bezdomnych, gdzie od grudnia 2021 jest noclegownia, gdzie można otrzymać posiłki, ubrania oraz skorzystać z opieki lekarskiej. Z tej pomocy korzysta 20 osób, a docelowo może skorzystać z noclegu 40 osób. Od poniedziałku do piątku na dworcu kolejowym w Charkowie są wydawane ciepłe posiłki.
REKLAMA
Dominikanie pracują w Charkowie od września 2017 r. Prowadzą parafię pw. św. Rafała Kalinowskiego i Matki Bożej z Góry Karmel. Aktualnie w klasztorze mieszka trzech dominikanów (dwóch Polaków i Ukrainiec). Parafię założyli karmelici bosi, w 2002. Jest ona położona na obrzeżach miasta i liczy kilkadziesiąt wiernych. W niedzielnych Mszach św. uczestniczy ok. 25 osób. Z powodu pandemii wielu ludzi uczestniczy w liturgiach on line.
Ponadto dominikanie posługują w klasztorze karmelitanek bosych w Pokotyliwce, 10 km od Charkowa oraz w Domu Samotnej Matki sióstr orionistek w Korotyczy. Prowadzą w budynku kurii diecezjalnej, obok katedry, dwa razy w miesiącu Dominikańską Szkołę Wiary za którą odpowiedzialny jest o. Mariusz Woźniak, w której wykładach bierze udział kilkanaście osób. Także w okresie Adwentu, Wielkiego Postu głoszą rekolekcje w parafiach i w razie potrzeb wspomagają tutejszych księży.
W samym Charkowie jest pięć parafii rzymskokatolickich, z których jedną prowadzą Księża Misjonarze św. Wincentego a Paulo, oraz księża Marianie (parafia św. Rodziny) i jest parafia w rejonie Rohań, obsługiwana przez księdza diecezjalnego.
Katolicy na Charkowszczyźnie są mniejszością. Większość należy do Kościoła prawosławnego Patriarchatu Moskwy oraz Prawosławnego Kościoła Ukrainy. O. Woźniak wskazuje na bardzo dobrą współpracę z Ukraińskim Kościołem Greckokatolickim, szczególnie z abp. Igorem Isiczenko.","tom (KAI)
/Charków",https://www.niedziela.pl/numer/2022/41,Ukraina,https://www.niedziela.pl/artykul/76654/Dominikanin-z-Charkowa-Kosciol-ze
Prasa zagraniczna,"Miesięcznik dla młodzieży „Wzrastanie”, mimo epidemii, otwiera się na nowe możliwości dotarcia do czytelników. Od Wielkiego Czwartku 9 kwietnia magazyn jest dostępny w wersji elektronicznej na stronie https://e.publico24.pl/magazine/2619.","Zamknęli kościoły
W Holandii zgodnie z restrykcjami władz sanitarnych w nabożeństwach może uczestniczyć do 50 osób. W sześciu parafiach archidiecezji w Utrechcie uznano jednak, że to zarządzenie jest zbyt liberalne, i na własną rękę zamknięto kościoły. Ich otwarcie wymusiła zdecydowana reakcja wiernych i reprymenda kard. Wima Eijka (na zdjęciu), który osobiście nakazał księżom otwarcie świątyń i celebrację nabożeństw, przede wszystkim Eucharystii. I jak tu się dziwić postępującej sekularyzacji w Niderlandach?
National Catholic Reporter
Strefa zagrożenia
Choć wiemy o napiętej sytuacji na wschodniej granicy Ukrainy, gdzie Rosja ulokowała ponad 100-tysięczną armię, to jednak rzadko docierają do nas głosy o ludziach, którzy tam żyją. Ich położenie jest dramatyczne. Na terenach wschodniej Ukrainy mieszka wiele rosyjsko-ukraińskich małżeństw., zatem skutki ewentualnej wojny między Rosją a Ukrainą najbardziej dotkliwie odczułyby właśnie te rodziny. Wszyscy mają nadzieję, że rozmowy dyplomatyczne przyniosą efekt, m.in. ludzie wiary: prawosławni, grekokatolicy i katolicy żyjący na tych terenach. Szczególnie zagrożeni są ci ostatni, bo wiele parafii znajduje się w strategicznych miejscach wschodniej Ukrainy, m.in. w Charkowie i okolicach oraz przy Odessie. To tereny, na których może dojść do potencjalnej rosyjskiej inwazji. Katoliccy duchowni, którzy nieustraszenie trwają przy swoich wiernych, podkreślają, że ludzie nieco przyzwyczaili się do życia w zagrożeniu, bo napięta sytuacja trwa już blisko 8 lat. Wierzą, że do najgorszego nie dojdzie.
The Wall Street Journal
Odchodzenie katolików
Czy Brazylia przestanie być najludniejszym państwem świata o katolickiej większości? Demografowie sądzą, że stanie się to już w czerwcu. Skąd wynikają takie prognozy? Brazylijczycy bardzo chętnie porzucają wiarę swoich ojców i przyłączają się do wspólnot ewangelikalnych. W czasie pandemii na taki ruch zdecydowało się ponad 1 mln obywateli. Ewangelicy rosną w siłę od dłuższego czasu. To dzięki nim wybory prezydenckie wygrał kontrowersyjny Jair Bolsonaro. Ich siłę polityczną widać też w brazylijskim parlamencie – jedna trzecia deputowanych to chrześcijanie ewangelikalni. Ewangelizacyjny sukces tej wspólnoty nastąpił również w większości innych krajów Ameryki Łacińskiej. Dlaczego? Socjologowie i wierni uważają, że przekonały ich spontaniczność i większy nacisk położony na osobiste spotkanie z Bogiem. Kościół katolicki jawi im się jako nieco skostniała struktura, stojąca nie przy człowieku, lecz obok niego, która nie chce podjąć rywalizacji w „walce o dusze”. Nie pomógł fakt, że Franciszek jest pierwszym papieżem z tego kontynentu.
REKLAMA
The Human Live Review
O połowę
Według aktualnych przewidywań, aż w 23 krajach świata, m.in. w Korei Płd., Japonii, we Włoszech, w Hiszpanii, a nawet w Chinach, w 2100 r. populacja zmniejszy się o połowę. Niestety, prawdopodobne jest, że – o ile nic się nie zmieni – będzie jeszcze gorzej. Państwa próbują coś z tym zrobić, ale niełatwo jest zmienić otoczenie społeczne i kulturowe, które weszło ludziom w krew. Przykładem są Chiny: choć polityka jednego dziecka zakończyła się w 2016 r., do tej pory nie widać poprawy. Kraj zamyka też kliniki aborcyjne, ale zabiegi przerywania ciąży nadal liczy się w milionach.
The Tablet
Watykan „za”, a ona „przeciw”
Gazety przywołują przykład brytyjskiej teolog dr Caroline Farey, która ostatnio, wraz z innymi sygnatariuszami tzw. deklaracji betlejemskiej, ostro wystąpiła przeciw „niebezpiecznym, niedostatecznie przetestowanym, słabo monitorowanym, skażonym aborcją zastrzykom przeciw COVID-19”. Oczywiście, nie wzbudziłoby to takiego zainteresowania, gdyby nie fakt, że jest ona członkinią papieskiej komisji badającej instytucję diakonis. The Tablet zapytał dr Farey, czy nie widzi niezręczności w tym, że choć zasiada w komisji papieskiej, wypowiada się przeciw szczepieniom, podczas gdy Watykan, w tym sam papież, mocno je wspiera. Teolog odpowiedziała, że takiej kontradykcji nie dostrzega i jest wierna naukowym, dobrze udokumentowanym tezom. Opiniujący jej postawę tygodnik próbuje sugerować, że takie, poglądy mogą być zapowiedzią tego, iż przy ocenie instytucji diakonis górę weźmie stanowisko konserwatywne, które wiąże się z blokowaniem jakichkolwiek zmian w Kościele.",P.R.,https://www.niedziela.pl/numer/2022/5,prasa,https://www.niedziela.pl/artykul/157609/nd/Prasa-zagraniczna
Od olimpiady do olimpiady,"Podczas tegorocznych zimowych igrzysk dojdzie do twardego zderzenia się cywilizacji w podejściu do pandemii. Pod względem walki z nią Chiny to już inna planeta – mówi Tomasz Sajewicz, korespondent Polskiego Radia w Pekinie.","Artur Stelmasiak: Jak wyglądają przygotowania do XXIV Zimowych Igrzysk Olimpijskich w Pekinie? Czy w Chinach odczuwalne są sportowe emocje i entuzjazm podobny do tego z letniej olimpiady w 2008 r.?
Tomasz Sajewicz: Pod względem technicznym wszystko jest przygotowane, nowoczesne obiekty olimpijskie są skończone, ale atmosfera w 2022 r. w niczym nie przypomina tego, co działo się w 2008 r. Czternaście lat temu byliśmy świadkami eksplozji fajerwerków i wielkiej dumy z organizacji igrzysk. Wtedy olimpiada była bardzo ważnym wydarzeniem dla władz, bo traktowano ją jako nobilitację i uznanie dla Chin na arenie międzynarodowej. W 2008 r. również zwyczajni ludzie na ulicach Pekinu cieszyli się z olimpiady, czuło się tę atmosferę święta.
W czasach pandemii wszystko wygląda inaczej. Czy ludzie boją się olimpiady ze względu na COVID-19?
Oczywiście, tej radości nie ma głównie ze względu na obostrzenia. Trzeba też wiedzieć, że w Chinach przez ostatnie 1,5 roku w zasadzie nie było pandemii w skali, którą znamy z Europy czy Ameryki. Były tylko pojedyncze przypadki, skutecznie eliminowane przez służby sanitarne, masowe testy i rygorystyczne kwarantanny dla wszystkich przyjezdnych. Niestety, na początku 2022 r. znów są duże lokalne lockdowny, mamy największe wzrosty zakażeń od marca 2020 r., pojawiły się też pierwsze przypadki omikronu. To na pewno budzi niepokój chińskich władz, ale także strach zwykłych ludzi, którzy przypomnieli sobie o koronawirusie.
Jaka jest liczba zakażeń na 1,4 mld mieszkańców w państwie dwa razy większym od Unii Europejskiej?
Kilkadziesiąt, czasem ponad 100. Oczywiście, są to dane oficjalne z milionów testów przesiewowych wykonanych np. w jednym mieście.
Tyle zakażeń mamy w jednej wiejskiej gminie w Polsce i nikt się tym zbytnio nie przejmuje...
Ale Chiny bardzo poważnie traktują swoją politykę „zero tolerancji dla COVID-19”. Bezwzględnie eliminują każde ognisko wirusa, a przepisy pandemiczne są nawet ważniejsze od święta olimpijskiego. Wszystkie przyjezdne delegacje i reprezentacje sportowe będą w specjalnej „bańce” odizolowanej od mieszkańców Chin, by zapobiec ewentualnej transmisji wirusa na lokalną społeczność. Wiem, że na Zachodzie ludzie tego zupełnie nie rozumieją. Moim zdaniem, w trakcie olimpiady dojdzie do twardego zderzenia się cywilizacji. Jeśli ktoś myśli, że będzie mógł świętować zdobycie np. złotego medalu na jakiejś imprezie na mieście, to się grubo myli. Pod względem walki z pandemią Chiny to inna planeta. Innym trudno jest zrozumieć, że tutaj dla wszystkich jest 21-dniowa kwarantanna, z której nie można wystawić nosa nawet na zewnątrz. Podobnie będzie ze strefą zamkniętą dla sportowców i delegacji olimpijskiej, która zostanie szczelnie odgrodzona kordonem sanitarnym jednostek bezpieczeństwa covidowego.
REKLAMA
Dzięki swojej polityce „zero tolerancji dla COVID-19” Chiny uratowały wiele ludzkich istnień, a także swoją gospodarkę. Przyrost PKB w ciągu 2 lat pandemii to ponad 10%.
Z jednej strony chińskie władze zdają sobie sprawę, że przy tak dużej populacji straty byłyby ogromne. Z drugiej – dane makroekonomiczne chińskiej gospodarki są cały czas dość dobre, a reszta świata nawet w czasie pandemii coraz bardziej uzależnia się od importu z Chin. Trzeba jednak zdawać sobie sprawę z tego, że tak ostry system kontroli podczas pandemii nie jest możliwy do zastosowania w zachodnich demokracjach.
Pracę korespondenta Polskiego Radia w Pekinie rozpoczął Pan w 2005 r. Jak w ciągu tych 17 lat zmieniły się Chiny?
Miał miejsce olbrzymi skok technologiczny i cywilizacyjny. Dzięki aplikacji WeChat na telefonie możemy się komunikować i sprawdzić, czy nie mieliśmy kontaktu z koronawirusem. WeChatem kupuję bilet na pociąg, zamawiam taksówkę lub jedzenie z dostawą do domu. Pieniędzy już prawie nikt nie używa, bo tą aplikacją płaci się za wszystko, zarówno w luksusowych sklepach, jak i za warzywa u starszej pani na bazarku, która też ma swój kod QR do realizowania płatności. Władza używa jednak tych nowych technologii do kontroli społecznej i sanitarnej. Cenzura wewnętrzna i kontrola są teraz nieporównywalnie większe niż w 2005 r.
REKLAMA
A zmiany w infrastrukturze i transporcie?
Linie szybkich kolei są dłuższe niż na całym świecie łącznie, co chwila są otwierane nowe stacje metra, powstają nowe drapacze chmur w centrach miast. „Manhattany” są w każdym większym mieście, a powstały w zaledwie kilka, kilkanaście lat. Ostatnio umieściłem na Twitterze schemat pekińskiego metra z 2005 i z 2022 r. Kiedy tu przyjechałem, były trzy linie metra, a teraz jest ich kilkanaście, o łącznej długości ponad 780 km.
Pamiętam, że jako dziecko w latach 80. patrzyłem w telewizji z podziwem na amerykańskie drapacze chmur i rozwiniętą gospodarkę tego kraju. Czy teraz ta Ameryka jest w Chinach?
Rzeczywiście, takiego rozwoju nie ma nigdzie indziej na świecie. Trzeba jednak pamiętać o ciężkiej pracy i przymusowych wysiedleniach, by tę nowoczesną infrastrukturę można było zbudować. To wszystko jest możliwe tylko w państwie, gdzie jednostka ma o wiele mniejsze prawa niż zbiorowość. Chiny to także miejsce, gdzie nie ma najmniejszej możliwości krytyki władzy. Proszę zobaczyć: w Japonii ludzie bali się olimpiady i ewentualnego wzrostu zakażeń, na ulicach Tokio były więc protesty. W Chinach ludzie też się boją, ale nikomu nie przyjdzie nawet do głowy, by protestować.
Poziom życia z pokolenia na pokolenie również zmienia się w o wiele szybszym tempie niż w Europie i USA. Od 2005 r. chińska gospodarka zwiększyła się ponad siedmiokrotnie, ale mitów o Chinach jest ciągle wiele. Czy naprawdę są tam ludzie, którzy pracują za miskę ryżu?
Ludzi pracujących za miskę ryżu już raczej nie ma. W wielkich miastach te ekonomiczne zmiany są naprawdę gigantyczne i poziom życia często jest wyższy niż w Europie. W Pekinie co chwilę na ulicach widzę najdroższe rolls-royce’y, jednak Chiny to nie tylko bogate metropolie. Często podróżuję i zaglądam w takie regiony, gdzie życie ludzi jest diametralnie inne niż życie tych, którzy zamieszkują „pędzące” bogate miasta. W Chinach nadal są biedne rejony.
REKLAMA
Czy w tych biednych Chinach także poprawia się sytuacja?
Zmiany są odczuwalne prawie wszędzie, ale biedy nadal nie udało się wyeliminować. Na pewno system zabezpieczenia socjalnego uległ dużej poprawie, czym chwalono się przy okazji obchodów 100-lecia Komunistycznej Partii Chin w 2021 r. Chiny to z jednej strony np. bardzo bogate i młode miasto Shenzhen, gdzie latające drony zachęcają ludzi do szczepień i transportują próbki z testami na COVID-19, a z drugiej – są tu też takie miejsca, gdzie życie jest uboższe, prostsze i toczy się zwykłym tempem.
Komunizm w Państwie Środka nie został narzucony tak jak w Polsce – z zewnątrz, nie był narzędziem imperialnej dominacji. Zwykłym Chińczykom komunizm kojarzy się z patriotyzmem, troską o niepodległość i rozwój. Czy można powiedzieć, że obecnie partia to nowy chiński cesarz?
Też tak uważam. Nawet osoby, które nie są członkami ponad 90-milionowej partii komunistycznej, traktują komunizm jak coś swojego. Oczywiście, my, ludzie z Zachodu, rozgraniczamy rzeczywistość państwa i Komunistycznej Partii Chin, ale dla Chińczyka państwo i partia to jedno. Dlatego porównywanie chińskiego komunizmu do tego, z czym mieliśmy do czynienia w Polsce, zupełnie nie ma sensu.
REKLAMA
Czym martwi się obecnie partia?
Wiele się mówi o napięciu międzynarodowym i rywalizacji Chin z USA. Słusznie krytykujemy Chiny za łamanie praw człowieka względem Ujgurów, za ciągle rosnącą kontrolę społeczną i cenzurę. Tą krytyką i dyplomatyczną wojną zajmują się jednak głównie media i ludzie na Zachodzie. Dla samych władz chińskich o wiele ważniejszym problemem są np. kwestie społeczne. Coraz więcej uwagi poświęca się problemom demograficznym.
Demografia jest skutkiem tragicznej polityki jednego dziecka. Jak Chiny chcą sobie z tym poradzić?
Pamiętam, jak po przyjeździe do Chin relacjonowałem historie kobiet z prowincji, które były zmuszane nawet do bardzo późnych aborcji. Ten dramat trwał przez dekady i obecnie struktura demograficzna jest bardzo mocno zaburzona. Kilka lat temu wprowadzono politykę dwojga dzieci, a w 2021 r. – trojga. Nie będzie to łatwe, bo zmiany kulturowe i gospodarcze zrobiły już swoje, a Chińczyków trudno będzie przekonać do posiadania trójki dzieci. Kobiety robią kariery, zamiast wychodzić za mąż, koszty edukacji są ogromne, a ceny mieszkań – wręcz astronomiczne. Za metr kwadratowy mieszkania na uboczu Pekinu trzeba zapłacić 10 tys. dol. Mieszkanie dla chińskiej rodziny kosztuje w przeliczeniu 3-4 mln zł. Chińczycy zadłużają się więc na dwa pokolenia.
Ostatnio sporo się mówi o kryzysie Evergrande, czyli największej firmy deweloperskiej na świecie. Czy będziemy mieli kolejny światowy kryzys, podobny do tego z 2008 r.?
Niektórzy porównują Evergrande do upadku amerykańskiego banku Lehman Brothers. Gigant deweloperski ma ok. 2 bln juanów, czyli 305 mld dol., długu, a jego upadek może wywołać spadki na giełdach w regionie. Nie wiem, czy ktoś odważy się przekłuć bańkę na rynku nieruchomości, ale wszyscy zdają sobie sprawę, że ta sytuacja jest szkodliwa dla społeczeństwa i niebezpieczna dla gospodarki. Na pewno nic, co mogłoby zakłócić spokój społeczny, się nie wydarzy do czasu XX Zjazdu Komunistycznej Partii Chin, gdzie w drugiej połowie 2022 r. przewodniczący Xi Jinping będzie się ubiegał o swoją trzecią kadencję. Ewentualne perturbacje gospodarcze i problemy społeczne mogłyby zostać wykorzystane przez jego politycznych oponentów.
REKLAMA
Często słyszymy o prześladowaniu muzułmańskiej mniejszości Ujgurów, a mniej o chrześcijanach. Jak wygląda sytuacja Kościoła za Wielkim Murem?
Kościół w Chinach też jest tematem bardzo drażliwym, a sytuacja chrześcijan stale się pogarsza. Oczywiście, nie są to takie prześladowania jak w przypadku mniejszości ujgurskiej, ale na inwigilacyjne działania chińskich władz też nie powinno być naszej zgody. Są także represje wobec nieuznawanych przez Pekin Kościołów podziemnych, a kilka lat temu miała miejsce szokująca akcja usuwania krzyży z przestrzeni publicznej.
Słyszałem, że sytuacja jest zróżnicowana i wszystko zależy od lokalnych władz danego regionu. Widziałem w internecie transmisję liturgii z południa Chin, na której ochrzczono ponad 100 dorosłych osób.
Ma Pan rację, że to wszystko zależy od regionu, a wspólnoty chrześcijańskie są bardzo żywe. W Boże Narodzenie miałem okazję być na południu Chin, w prowincji Guangxi przy granicy z Wietnamem, w pięknym kościele wypełnionym po brzegi. Widać było, że to miejsce tętni religijnym życiem, bo w środku modliło się dużo młodych ludzi z dziećmi. Wiele zależy więc od władz lokalnych, ale patrząc całościowo, sytuacja chrześcijan w Chinach jest daleka od tego, co Europejczycy powinni akceptować. Bardzo często bywam w kościołach w różnych miejscach Chin i widzę, że w jednej świątyni jest kilkadziesiąt kamer. Ta inwigilacja jest zbyt daleko posunięta, a chińskie władze nawet nie kryją się z chęcią kontroli wszelakich zgromadzeń religijnych.
REKLAMA
Według wielu wyliczeń, Chiny już dziś są pierwszą gospodarką na świecie. To one nadają tempo w gospodarce, innowacjach i nauce. Dlaczego nie interesujemy się tym, co dla Polski też jest bardzo ważne?
Również ubolewam nad tym, że przeciętny Polak tak mało wie o Chinach i ogólnie o Azji. Relacjonując i opisując tę rzeczywistość, muszę zakładać, że moi odbiorcy jej nie rozumieją. Gdyby informacji było więcej, to ta wiedza byłaby o wiele bardziej zbilansowana. Polacy wiedzieliby, na co należy patrzeć krytycznie, a co podziwiać i być może naśladować. Gospodarka, wielka produkcja i nowe technologie z Chin mają coraz większy wpływ na to, co się dzieje na świecie i w Europie, także w Polsce.
Ilu polskich dziennikarzy przebywa obecnie w Chinach?
Dwóch. Ja z Polskiego Radia i redaktor z Polskiej Agencji Prasowej.
O niemieckich, brytyjskich i francuskich dziennikarzy nie będę pytał. A ilu ma nieco większa od nas Hiszpania?
Nie wiem, jak jest teraz, ale przed pandemią było ich kilkanaście razy więcej niż Polaków.",Z Tomaszem Sajewiczem rozmawia Artur Stelmasiak,https://www.niedziela.pl/numer/2022/5,Chiny,https://www.niedziela.pl/artykul/157607/nd/Od-olimpiady-do-olimpiady
Tydzień w Kościele,"Microsoft uruchamia w Polsce pierwsze w Europie Środkowo-Wschodniej centrum przetwarzania danych w chmurze - poinformował w środę prezes Microsoftu na Europę, Bliski Wschód i Afrykę Ralph Haupter na wspólnej z premierem Mateuszem Morawieckim konferencji podczas EKG w Katowicach.","SONDAŻ
Słabną więzi z parafią
Spośród polskich sondażowni zjawisko życia religijnego najczęściej bada CBOS. W ostatnim czasie, po raz kolejny, zapytał respondentów – zarówno praktykujących, jak i nie – o ich związek ze swoją parafią. Istnienie takiego związku potwierdziło 58% uczestników badania, przecząco odpowiedziało natomiast 39%. Podobne badanie wykonano 17 lat temu. W 2005 r. proporcje były nieco inne: 66% do 33%. Widać, że jest gorzej, niż było. Dlaczego te związki, przynajmniej deklarowane, osłabły? Czy to przejaw laicyzacji? Pewnie też, jednak nie można przymykać oczu na rozluźnienie relacji międzyludzkich, a przecież parafia to nie tylko kościół, kancelaria, a przede wszystkim – wspólnota. Nie możemy również zapominać o destrukcyjnych dla ludzkich relacji skutkach pandemii. Jeśli weźmie się to pod uwagę, można powiedzieć, że inaczej być nie mogło. Badanie pokazuje stan świadomości respondentów – to, co myślą albo chcą myśleć o sobie. Zdarza się, że chcą wypaść lepiej niż w rzeczywistości. Tylko tym można wytłumaczyć np. spory wzrost w liczbie deklarujących, że „zdarza im się dobrowolnie i bezpłatnie pracować na rzecz kościoła i parafian ze swojego osiedla lub wsi”. Każdy, kto zna choć trochę realia parafialne, powie, że to science fiction z naciskiem na fiction. Albo zwierzenia części respondentów, że nie chodzą do kościoła, bo razi ich w nim agitacja polityczna. Jak mogą wiedzieć, co się mówi w ich kościele, skoro do niego nie chodzą? To wielka tajemnica.
NAUCZANIE
Walka o człowieka
15. Marsz dla Życia odbywał się 2 dni przed tym, jak we francuskim senacie rozpatrywano tzw. prawo Gaillot, przesuwające próg aborcji na życzenie z 12. na 14. tydzień życia dziecka. Zdecydowana większość z 20 tys. uczestników marszu to ludzie młodzi, w wieku od 18 do 25 lat, którzy sami nazywają siebie „pokoleniem dla życia”. Życie nienarodzonych jest we Francji coraz bardziej zagrożone. W ciągu 30 lat liczba aborcji w przeliczeniu na tysiąc kobiet wzrosła z 14 do 15,4. Z trudem udało się obronić klauzulę sumienia dla medyków, którzy nie chcą uczestniczyć w aborcji, ale rząd naciska na Senat, by szybciej uchwalił prawo Gaillot. Przewiduje ono szkolenie położnych do przeprowadzania zabiegów, a także ogranicza kobiecie czas na zastanowienie się przed aborcją, przez co liczba terminacji ciąży wzrośnie.
REKLAMA
Dominująca obecność młodzieży podczas marszu to konsekwencja nowej tendencji: młodych przybywa w ruchach obrony nienarodzonych. Z myślą o nich przygotowywane są szkolenia nt. tego, jak rozmawiać o obronie życia, biorąc pod uwagę różną wrażliwość i doświadczenie życiowe rozmówców, w tym kobiet, które dokonały aborcji.
EUROPA
Ideologiczne prześladowanie
Czy chrześcijanie w Europie są coraz bardziej prześladowani? Statystyki może nie są – dzięki Bogu – zatrważające, ale praktycznie wszędzie można zaobserwować większą dynamikę wrogości wobec religii, a wobec chrześcijan – w szczególności. Statystykom umykają choćby pogarda dla ludzi wiary i lekceważenie ich, na co zwrócił uwagę w wywiadzie opublikowanym na portalu Cristo Speranza dell’Europa (Chrystus nadzieją Europy) kard. Juan José Omella Omella. Przewodniczący hiszpańskiego episkopatu trafnie ujął to zjawisko, nazywając je ideologicznym prześladowaniem, lekceważeniem Kościoła i marginalizacją instytucji i grup religijnych. Chodzi o to, że szczególnie liberalne elity polityczne i kulturalne traktują religię w najlepszym przypadku „jak powietrze”, a w gorszym wydaniu – jak balast. Przejawem tego jest choćby najnowsza informacja z ojczyzny kardynała, gdzie rządząca lewicowa partia chce wprowadzić penalizację modlitwy. Jeżeli ten pomysł przejdzie, to modlitwa chrześcijan przed miejscami, gdzie decyzję o życiu i śmierci podejmują ludzie, będzie traktowana nie tyle jako nieuprawniony nacisk na nich, ile jako akt przemocy, który należy ścigać z urzędu.
REKLAMA
BENEDYKT XVI
Świadczą o nim czyny
Wróciła sprawa oskarżeń wysuwanych na początku roku przez niemiecki tygodnik Die Zeit wobec Benedykta XVI. Gazeta zarzuciła mu wtedy, że jako arcybiskup Monachium-Fryzyngi przyjął do diecezji księdza, który dopuścił się molestowania nieletnich. Tym razem oskarżenia, jakoby kard. Joseph Ratzinger wiedział o sprawie i nic nie zrobił, zostały zawarte w 1600-stronicowym raporcie przygotowanym na zlecenie archidiecezji przez kancelarię WSW. Benedykt XVI od początku – czym dał dowód, że nie ma nic do ukrycia – współpracował z adwokatami. Na ich prośbę złożył 87-stronicowe wyjaśnienia, w których zaprzeczył, jakoby wiedział cokolwiek o sprawie i trzech innych dotyczących go przypadkach, które badała kancelaria. Adwokaci odrzucili wyjaśnienia papieża seniora i stwierdzili, że na podstawie dokumentów, które analizowali, „można ocenić”, iż o wszystkim wiedział. Biograf papieski Peter Seewald twierdzi z kolei, że te same dokumenty przemawiają właśnie na korzyść Benedykta XVI. W sukurs przyszła mu niemiecka socjolog Helga Dill, która przygotowuje podobny raport dla diecezji w Essen. Twierdzi, że na podstawie akt nie można ostatecznie i z pewnością stwierdzić, iż Ratzinger znał sprawę w szczegółach. Komu wierzyć? Oparłbym się na biblijnej zasadzie, że człowieka najlepiej poznaje się po czynach, a czyny Benedykta XVI na polu walki z pedofilią są jednoznaczne.
LUDZIE
Ofiara i gusta
5 lat temu, 24 stycznia, w Boliwii została zamordowana Helena Kmieć. Nie pojechała za ocean na wycieczkę lub żeby przeżyć przygodę życia. Przybyła tam, by pomóc boliwijskim dzieciom z ochronki prowadzonej przez siostry służebniczki. Zginęła ugodzona nożem.
Misje nie były jedyną pasją Heleny. Była ona m.in. zaangażowana w Wolontariat Misyjny Salvator, działała w duszpasterstwie akademickim i w Katolickim Związku Akademickim, śpiewała w chórze, pomagała w świetlicy Caritas – angażowała się wszędzie tam, gdzie mogła pomóc drugiemu człowiekowi. Spalała swoje życie w służbie drugim. Czy któraś z masowych telewizji wyemituje w najlepszym lub tylko w dobrym czasie materiał o tej młodej bohaterce? Wydaje mi się, iż nie ma na to szans, bo kierownictwo wie, że musi trafić w gusta widzów, a ci wolą coś „lżejszego”. To, niestety, wiele mówi o naszym świecie.
REKLAMA
COVID-19
Wirus w Watykanie
Kardynał Pietro Parolin, sekretarz stanu Watykanu, i abp Edgar Pena Parra, substytut ds. ogólnych, zarazili się koronawirusem. Informacja stanie się wodą na młyn dla przeciwników szczepionek. Obydwaj hierarchowie byli bowiem zaszczepieni trzema dawkami, a Watykan wprowadził jedne z najdalej idących regulacji zobowiązujących pracowników do szczepień. Czy słusznie? Jaki przekaz właściwie zawiera ta informacja? Przede wszystkim nie podważa stanowiska Watykanu i samego papieża, bo nikt nie twierdził, że szczepionka ochroni w 100% przed chorobą. Zmniejsza jedynie ryzyko samego zarażenia i, ciężkiego przebiegu choroby. Ta informacja wyraża to, o czym się głośno nie mówi, bo po prostu wstyd. O COVID-19 padło w ostatnich 2 latach wiele słów, wypowiadały się najtęższe z głów, a trzeba po prostu przyznać z pokorą, że nadal więcej nie wiemy o wirusie i chorobie, niż wiemy. Powyższe doniesienia to kolejny dowód na to. Tylko czy stać nas na pokorę?
POLITYKA
Różaniec do rąk!
Europejscy biskupi w alarmistycznym tonie zaapelowali do wiernych o modlitwę o pokój w Europie. Apel ma związek z napięciem wokół Ukrainy. Biskupi nie bawią się w dyplomację. W dokumencie nie ma niedomówień. Jest za to wskazanie na konkretnego potencjalnego agresora: Rosję, a działania rosyjskich sił zbrojnych hierarchowie oceniają jako „prawdziwe zagrożenie dla pokoju na całym świecie”. Dla jednoznaczności sformułowań pewnie znaczenie miał fakt, że przewodniczącym prezydium Rady Konferencji Biskupich Europy (CCEE) jest Litwin, abp Gintaras Grušas. Jego kraj to także „państwo frontowe”. W każdym razie – śledzę wzrastające napięcia na świecie i jestem przekonany, że jako ludzie wiary i obywatele mamy tylko dwa narzędzia wpływu na powstrzymanie wojny: Różaniec oraz wspieranie tylko tych polityków i uczestników debaty publicznej, którzy stwierdzenie Clausewitza, iż „wojna jest jedynie kontynuacją polityki innymi środkami”, uważają za zwykłe barbarzyństwo.",Tomasz Musiał,https://www.niedziela.pl/numer/2022/5,Microsoft,https://www.niedziela.pl/artykul/157593/nd/Tydzien-w-Kosciele
Transmisja wiary przerwana,"O tym, że młodych ubywa w Kościele – już wiemy. Nie wiemy natomiast, jak ich zatrzymać.","Proces spadku religijności monitorowany jest przez Centrum Badania Opinii Społecznej (CBOS) regularnie od 1992 r. Odchodzenie społeczeństwa od wiary i praktyk religijnych było w Polsce wolniejsze niż w innych państwach europejskich. Załamanie nastąpiło w ostatnich latach, a jest ono najbardziej widoczne w grupie wiekowej od 18 do 24 lat. – W tej kohorcie wiekowej więcej osób nie praktykuje w ogóle, niż praktykuje regularnie. Tych niepraktykujących w ogóle, czyli nawet raz czy dwa razy w roku, jest ponad 30%, natomiast praktykujących systematycznie – 27% – powiedziała prof. dr hab. Mirosława Grabowska, dyrektor CBOS, która była jednym z uczestników niedawnej debaty „Wiara i niewiara polskiej młodzieży”, zorganizowanej przez Katolicką Agencję Informacyjną.
Przyczyn stale słabnącej religijności młodzieży jest wiele. Eksperci wskazują na pandemię COVID-19 oraz przypadki nadużyć seksualnych wśród niektórych duchownych. Kościół pokazywany jest w mediach jako instytucja, która nie umie się rozliczyć ze swoich błędów, co mocno oddziałuje na młodego człowieka. W konsekwencji poziom ocen negatywnych Kościoła przewyższył wśród młodych dwukrotnie poziom ocen pozytywnych. – Potrzebujemy naprawdę dogłębnego rachunku sumienia, w przeciwnym razie niedługo nie będzie nikogo z młodych w Kościele – podkreślił bp Grzegorz Suchodolski, przewodniczący Rady Konferencji Episkopatu Polski ds. Duszpasterstwa Młodzieży.
Kryzys rodziny
Młodzi coraz szerszym łukiem omijają Kościół. I choć skala tego niepokojącego zjawiska w Polsce nie jest równomierna, to musi się włączyć duszpasterski alarm. Na prowincji proces ten zachodzi wolniej, w przeciwieństwie do dużych aglomeracji miejskich. Profesor Mirosława Grabowska jako główną przyczynę odpływu młodego pokolenia ze wspólnoty Kościoła wskazuje rodzinę – przede wszystkim rozwody i codzienny przykład wiary rodziców. W przekazywaniu wiary z pokolenia na pokolenie szczególnie ważna jest rola matki. Teraz, gdy matki coraz częściej są niepraktykujące, niemal pewne jest, że dzieci też nie będą chodziły do kościoła. Do tego dochodzi brak nacisku ze strony rodziców, by potomstwo uczęszczało do kościoła.
REKLAMA
Duszpasterze zwracają też uwagę na zmierzch chrześcijaństwa domowego, przeobrażenie się rodziny z wielokopoleniowej i religijnej w rodzinę żyjącą w rozproszeniu. Każdy zamyka się w swoim pokoju, młodzi są wpatrzeni w smartfony, a rodzice skupieni na sobie lub na pracy. Często nie mają oni nawet pomysłu czy ochoty na wspólne spędzanie czasu. – Skoro nie ma nacisku ze strony rodziców, aby dzieci praktykowały, to wybierają one łatwy sposób spędzania wolnego czasu w niedziele i święta – albo w świecie wirtualnym, albo w rówieśniczych środowiskach, a coraz częściej także w samotności – zaznaczył bp Suchodolski.
Brak „szczepionek”
Socjologowie wskazują, że spadek jest widoczny także na lekcjach religii w szkole. O ile odsetek dzieci przed I Komunią św. nadal jest wysoki, to już starsze dzieci i młodzież coraz częściej opuszczają katechezę. Profesor Grabowska wylicza: – W 2021 r. udział w lekcjach religii deklarowało 54% uczniów ostatnich klas liceów, techników i zasadniczych szkół zawodowych. Jeszcze 3 lata temu to było 70%.
Bardzo duży wpływ na postrzeganie Kościoła instytucjonalnego mają pokazywane w mediach przypadki nadużyć seksualnych wobec nieletnich. Młodzi często bardziej radykalnie reagują na te trudne tematy. – Obraz Kościoła postrzeganego dziś negatywnie to druga przyczyna owego spadku religijności wśród młodzieży. Potrzebne jest zatem nie tylko oczyszczanie, ale i przeobrażanie się instytucji kościelnej – przyznał bp Suchodolski.
Nie bez znaczenia jest też szereg czynników kulturowych, a także politycznych. – Jestem z pokolenia Polaków, którzy żyją pod wpływem dwóch „szczepionek”, które opóźniły proces sekularyzacji. To doświadczenie komunizmu oraz obcowanie z silnym i wyrazistym przywódcą – Janem Pawłem II. Tych dwóch „szczepionek” młode pokolenie niestety już nie ma. Ma za to doświadczenie napływu silnej sekularyzacji, która z Europy Zachodniej w coraz większym stopniu przenika także do Polski – powiedziała dyrektor CBOS.
REKLAMA
Odpowiedzi na pytania
Przed Kościołem w Polsce stoją więc niezwykle trudne wyzwania, by sprostać wymaganiom współczesnej młodzieży. Jak stwierdził bp Suchodolski, potrzebne jest przeobrażenie Kościoła, czyli instytucji z biurami i kancelariami, w miejsce przypominające oratorium, w którym młodzi mogliby spędzać czas i nawiązywać relacje. W rozważaniu nad metodami odwrócenia procesu odchodzenia wiernych z Kościoła istotne jest myślenie o jego autentyczności i roli prawdy, którą się w nim odnajduje.
Badania CBOS wskazują jeszcze jedną ważną rzecz. Deklaratywna wiara młodych w wieku od 18 do 24 lat spadła z 93% do 71 %, a praktyki religijne – z 69 % do 23 %. – Oznacza to, że młodzi bardziej nie chcą Kościoła, niż wyrzekają się Pana Boga. Wielka praca przed nami, bo te pozostałe 23% to wspaniała grupa młodych, zaangażowanych w wiele ruchów, stowarzyszeń i grup formacyjnych. Oni chcą zarzucać tę sieć także na kolejne osoby – podkreślił bp Suchodolski.
Niepokoi fakt, że miejsce wiary i wartości moralnych pozostaje puste. Z rozmów z wychowawcami i katechetami wynika, że wielu młodych lubi takie życie – leniwe i puste. Szerzy się hiperindywidualizm nastawiony na to, co łatwe, przyjemne i wygodne, a wewnętrzna pustka coraz częściej przeradza się w depresję. – Taka postawa przeraża mnie najbardziej – przyznał biskup odpowiedzialny w Polsce za duszpasterstwo młodzieży.",Artur Stelmasiak,https://www.niedziela.pl/numer/2022/5,Kościół,https://www.niedziela.pl/artykul/157590/nd/Transmisja-wiary-przerwana
Obserwator,"Każdy ma prawo dochodzić sprawiedliwości i prawdy w sądzie. Dlaczego nie ja? Skąd tyle zacietrzewienia? Skąd ta nagonka, którą po raz kolejny rozpętuje telewizja TVN? – podkreśliła w oświadczeniu Krystyna Kornicka-Ziobro, matka Ministra Sprawiedliwości i Prokuratura Generalnego.","UKRAINA – ROSJA
Mogą uderzyć, kiedy chcą
Choć Rosjanie zapewniają, że nie mają w planach zaatakowania Ukrainy, to zgromadzili tam już 120-130 tys. żołnierzy, a drugie tyle z milionowej rosyjskiej armii mogą jeszcze ściągnąć. – Nadchodzi moment prawdy, kiedy Zachód albo przyjmie nasze propozycje, albo zostaną znalezione inne sposoby na zapewnienie bezpieczeństwa Rosji – straszył jeden z rosyjskich oficjeli.
Jak mógłby wyglądać atak? Główne uderzenie – na Kijów – mogłoby nastąpić z trzech kierunków: dwóch z Rosji i jednego z Białorusi. Z kolei dodatkowe uderzenia z Rosji – na Charków i Krzemieńczuk oraz na południu – z Donbasu i Krymu. Inną opcją jest bardziej ograniczona ofensywa z Donbasu, której celem miałoby być połączenie terytorium z Krymem.
Jen Psaki, sekretarz prasowy Białego Domu, powiedziała w zeszłym tygodniu, że Rosja jest w stanie rozpocząć inwazję w dowolnym momencie. Co najmniej kilka państw – w tym USA i Wielka Brytania – zdecydowało się na ewakuację części swoich dyplomatów. Ponoć nie widzą bezpośredniego zagrożenia, jednak najwyraźniej obawiają się rosyjskiego ataku na Ukrainę. John Kirby, rzecznik Pentagonu, ocenił, że rozmieszczenie wojsk rosyjskich – wzdłuż niemal całej granicy rosyjsko-ukraińskiej, na Krymie i na Białorusi – daje Rosji „wiele opcji działania” w perspektywie ewentualnej agresji.
Ataku powinni się obawiać sąsiedzi Ukrainy, ale też inne kraje europejskie. Ołeksij Reznikow, minister obrony Ukrainy, celnie stwierdził w wywiadzie, że jeśli Rosja zaatakuje, to będziemy mieć do czynienia nie tylko z tragedią jego kraju, ale i z katastrofą dla całej Europy: realnym scenariuszem jest bowiem to, iż kilka milionów uchodźców znajdzie się w Polsce i będzie się chciało przedostać do Niemiec. Jeśli konflikt na Ukrainie wybuchnie, Polska będzie krajem granicznym państwa w stanie wojny; takie konflikty wojenne potrafią się rozlewać na cały region.
Wojciech Dudkiewicz
REKLAMA
NAUKA
Polska flaga na Antarktydzie
Polska flaga wróciła na Antarktydę kontynentalną. Po ponad 40 latach nieobecności wznowiono działalność Polskiej Stacji Antarktycznej. Nosi ona imię Antoniego Dobrowolskiego, znajduje się w Oazie Bungera na Antarktydzie Wschodniej i jest najstarszą polską placówką badawczą w tym regionie. Drugą taką bazą jest Polska Stacja Antarktyczna im. Henryka Arctowskiego, która znajduje się na Wyspie Króla Jerzego w archipelagu Szetlandów Południowych. Polskie barwy narodowe wciągnięto na maszt w 63. rocznicę rozpoczęcia działalności bazy. Od 1979 r. nie wykorzystywano jej do prowadzenia badań. W ostatnim czasie polarnicy zainstalowali w niej systemy małej energetyki, uruchomili ogrzewanie, zaopatrzyli ją w wodę i stworzyli węzeł sanitarny. Baza została skomunikowana satelitarnie. Naukowcy zainstalowali w niej aparaturę monitorującą m.in. zmiany pola magnetycznego Ziemi, fale sejsmiczne i dynamikę jonosfery. Podjęli też badania paleomagnetyczne, geomorfologiczne i geochronologiczne. Wiele spośród tych działań jest prowadzonych przez polskich naukowców w tej części Antarktydy po raz pierwszy.
j.k.
WATYKAN
Polski katechista
Papież Franciszek po raz pierwszy ustanowił katechistów, a wśród ustanowionych przez niego lektorów po raz pierwszy znalazły się kobiety. To efekt ubiegłorocznej decyzji Franciszka, która umożliwia udzielanie posług lektora wszystkim wiernym świeckim, bez względu na płeć, a także ustanowienie posługi katechisty, którego rola nie ogranicza się do nauczania religii, ale obejmuje szerszą działalność duszpasterską, właściwą dotychczas dla katechistów w krajach misyjnych. Do wydarzenia doszło podczas watykańskich obchodów Niedzieli Słowa Bożego. Podczas papieskiej liturgii lektorzy otrzymali Pismo Święte, a katechiści – krzyż. Lektorami zostali świeccy z Korei Południowej, Pakistanu, Ghany i z różnych regionów Włoch. Nowi katechiści pochodzą z Peru, Brazylii, Ghany, Włoch, Hiszpanii. Jest wśród nich także Polak – Jacek Kralkowski ze Zgierza, który należy do wspólnoty Rycerzy Niepokalanej.
j.k.
REKLAMA
WROCŁAW
Zamiast święta niesmak
20 stycznia w noclegowni prowadzonej przez Towarzystwo Pomocy im. św. Brata Alberta (TPBA) przy ul. Małachowskiego 15 we Wrocławiu została otwarta pralnia dla ubogich i bezdomnych sfinansowana przez firmę Henkel – producenta proszku Persil. Niestety, podczas otwarcia doszło do skandalu. Zaproszony na uroczystość bp Jacek Kiciński jako asystent kościelny Towarzystwa Pomocy im. św. Brata Alberta miał zabrać głos w czasie konferencji prasowej i poświęcić pralnię. Kiedy przyjechał na miejsce, został poinformowany, że może jedynie przemówić do mediów, ale nie będzie mógł poświęcić pralni. Argumentem miała być polityka firmy, która podobno jest neutralna światopoglądowo. W związku z tym biskup zdecydował się odjechać. W mediach komentowano, że bp Kiciński nie przyjechał, aby przeciąć wstęgę i pozwolić się sfotografować, ale żeby pobłogosławić to miejsce.
Komunikat wydało również TPBA. Czytamy w nim m.in.: „Jako katolicka organizacja dobroczynna nie możemy zgodzić się na ograniczanie naszej działalności poprzez rugowanie elementów religijnych oczywistych dla naszej organizacji”. Zdecydowano się oddać darczyńcom przekazane środki na wsparcie nowej pralni. Po burzy medialnej koncern skierował list do bp. Kicińskiego, w którym przeprasza go za „nieporozumienie organizacyjne”.
m.k.
PARYŻ
Pokolenie dla życia
15. Marsz dla Życia odbywał się 2 dni przed tym, jak we francuskim senacie rozpatrywano tzw. prawo Gaillot, przesuwające próg aborcji na życzenie z 12. na 14. tydzień życia dziecka. Zdecydowana większość z 20 tys. uczestników marszu to ludzie młodzi, w wieku od 18 do 25 lat, którzy sami nazywają siebie „pokoleniem dla życia”. Życie nienarodzonych jest we Francji coraz bardziej zagrożone. W ciągu 30 lat liczba aborcji w przeliczeniu na tysiąc kobiet wzrosła z 14 do 15,4. Z trudem udało się obronić klauzulę sumienia dla medyków, którzy nie chcą uczestniczyć w aborcji, ale rząd naciska na Senat, by szybciej uchwalił prawo Gaillot. Przewiduje ono szkolenie położnych do przeprowadzania zabiegów, ogranicza kobiecie czas na zastanowienie się przed aborcją i przesunie jej próg, przez co liczba terminacji ciąży wzrośnie.
REKLAMA
Dominująca obecność młodzieży podczas marszu to konsekwencja nowej tendencji: młodych przybywa w ruchach obrony nienarodzonych. Z myślą o nich przygotowywane są szkolenia nt. tego, jak rozmawiać o obronie życia, biorąc pod uwagę różną wrażliwość i doświadczenie życiowe rozmówców, w tym kobiet, które dokonały aborcji.
j.k.
FRANCJA
Poszli na całość
Kampania prezydencka nabiera rumieńców. Czasami są to jednak rumieńce wstydu zwolenników kandydatów za ich deklaracje. Urzędujący prezydent Emmanuel Macron – w wystąpieniu w Parlamencie Europejskim, gdy przedstawiał priorytety Francji na półroczne przewodnictwo w Radzie UE, stwierdził, że Kartę Praw Podstawowych Unii Europejskiej trzeba odnowić, tak by „uznawała prawo do aborcji”. Jego prawicowy rywal – Éric Zemmour, prezentując swoją wizję relacji Francji z UE, skrytykował dążenie Macrona do pogłębienia współpracy w ramach wspólnoty; wyjaśnił, że jego polityka wobec UE wiązałaby się z ustanowieniem prymatu prawa francuskiego nad tym europejskim i wstrzymaniem rozmów akcesyjnych z państwami leżącymi na wschodniej flance UE.
w.d.
ABORCJA
Największy błąd
To był największy błąd w moim życiu – powiedziała dziennikarzom Sara Skyttedal, szwedzka europosłanka Europejskiej Partii Ludowej (EPL). Zaznaczyła, że na usunięcie ciąży zdecydowała się m.in. z powodu braku wsparcia ojca dziecka (była z nim w tzw. luźnym związku). – Czułam się tak bardzo samotna – podkreśliła Skyttedal. Dziś, mimo perspektywy bycia samotną matką, podjęłaby zupełnie inną decyzję. Przedstawiciele EPL, na której czele stoi Donald Tusk, forsują poszerzanie dostępu do aborcji. Gdy polski Trybunał Konstytucyjny zniósł jedną z przesłanek do usunięcia ciąży, politycy EPL atakowali naszych sędziów i rząd, przygotowali także rezolucję, w której potępili orzeczenie TK jako zagrażające zdrowiu i życiu kobiet. – Obrona ich praw i godności przed cynicznym fanatyzmem władzy to nasze być albo nie być – skomentował Tusk. Media informowały jednak, że politycy EPL nie są do końca zgodni ws. przerywania ciąży. Tym ważniejszy jest głos Sary Skyttedal, która zaapelowała, aby m.in. nie wierzyć tym, którzy przekonują, że samotna matka nie jest w stanie sobie poradzić.
j.k.
REKLAMA
WARSZAWA
Bluźnierczy spektakl
Protest przeciwko obrazoburczemu spektaklowi Radio Mariia w Teatrze Powszechnym im. Zygmunta Hübnera i apel o podjęcie kroków zmierzających do wstrzymania prezentowania przedstawienia trafił do Rady m.st. Warszawy. Spektakl Rozy Sarkisian ukazuje Polskę, w której Kościół został zniszczony, świątynie zamieniono w lokale rozrywkowe, a wierni są represjonowani przez organy ścigania. W przedstawieniu pojawia się scena, w której do śmietnika wyrzucane są krzyże, święte obrazy, portrety papieża i figura Chrystusa. – Brak reakcji karnej ośmiela naśladowców – mówi Magdalena Majkowska z zarządu Instytutu na rzecz Kultury Prawnej „Ordo Iuris”, który zawiadomił prokuraturę w sprawie. Według instytutu, Teatr Powszechny po raz kolejny przekroczył granice dobrego smaku i złamał prawo. Tymczasem jest on finansowany z publicznych pieniędzy i zamiast pozytywnie wpływać na rozwój kultury oraz jednoczyć ludzi wokół prawdy, dobra i piękna obraża chrześcijan; nakręca wobec nich spiralę nienawiści i generuje podziały społeczne. Apel można podpisać na stronie: stopobrazaniuchrzescijan.pl. – Liczba przestępstw motywowanych nienawiścią wobec chrześcijan w ostatnim czasie drastycznie wzrosła – ocenia adw. Majkowska. – Coraz częściej mają miejsce obrazoburcze spektakle, niszczenie figur świętych czy fasad świątyń, ścinanie krzyży, demolowanie przydrożnych kapliczek, zakłócanie przebiegu nabożeństw, a nawet fizyczne ataki na duchownych, dlatego istotne jest reagowanie na wszystkie tego typu zdarzenia.
j.k.
REKLAMA
WARSZAWA
Odeszła diwa
W wieku 93 lat zmarła aktorka Barbara Krafftówna – Felicja z Jak być kochaną Wojciecha Hasa, Honorata z Czterech pancernych... i Leokadia z Banku nie z tej ziemi; pierwsza Iwona, księżniczka Burgunda, gwiazda Kabaretu Starszych Panów. Popularność przyniosły jej nie tylko teatr czy film, ale też radio, estrada i telewizja, a w niej – dziesiątki spektakli Teatru Telewizji oraz całe mnóstwo znakomitych piosenek, którymi bawiła, straszyła, rozśmieszała.Ojciec Krafftówny był naczelnym architektem w Łucku. Po jego śmierci i po wybuchu II wojny światowej Barbara wyjechała wraz z matką do Warszawy, uciekając z Wołynia przed Sowietami. Od wczesnych lat wykazywała zainteresowania aktorskie. Ukończyła krakowskie Studio Dramatyczne Iwo Galla, gdzie obok aktorstwa uczyła się też pantomimy i tańca. Życie zawodowe związała głównie ze stołecznymi teatrami. W latach 1982-98 mieszkała i pracowała w USA. Po powrocie do kraju występowała na scenach teatrów w Gdyni i Warszawie. Zmarła 23 stycznia w Domu Artystów Weteranów Scen Polskich w Skolimowie.
j.k.
BARCELONA
Nowe wieże Sagrada Família
Słynna bazylika Sagrada Família w Barcelonie, jeden z najważniejszych zabytków Hiszpanii, otrzyma w tym roku nowe, 135-metrowe wieże Ewangelistów. Będzie to kolejny etap prac nad budową świątyni, które mają być zakończone w 2026 r., gdy będzie przypadać 100. rocznica śmierci jej projektanta, architekta Antonia Gaudíego. Do końca budowy bazyliki pozostaną jeszcze do wzniesienia wieże Marka i Jana oraz cztery wieże fasady Męki Pańskiej. Jednym z ostatnich etapów budowy Sagrada Família będzie podwyższenie wieży Jezusa Chrystusa o trzy kolejne poziomy. Jeśli dojdzie ono do skutku, w 2026 r. świątynia zostanie ukończona.
m.k.
REKLAMA
RAPORT
Pandemia nierówności
Pandemia COVID-19 znacząco pogłębiła istniejące nierówności, faworyzując tych, którzy należą do grupy 1% najbogatszych ludzi świata. Najnowszy raport organizacji Oxfam, która zajmuje się walką z głodem na świecie i pomocą krajom rozwijającym się, mówi wręcz o pandemii nierówności. Alarmuje, że za obecny kryzys najwyższą cenę płacą najubożsi. Co minutę na świecie 15 osób umiera z powodu braku dostępu do opieki medycznej, głodu i skutków zmian klimatycznych. Wykluczający system gospodarczy w ub.r. doprowadził do zwiększenia liczby ubogich na świecie aż o 163 mln. W tym samym czasie 10 najbogatszych ludzi świata podwoiło swój majątek, który wzrósł łącznie o 821 mld dol. Najdobitniejszym przykładem tego, że dobro wspólne nie jest w stanie dotrzeć do najuboższych i najbardziej potrzebujących, są obecnie szczepionki. Dotarły jedynie do 1% mieszkańców krajów rozwijających się, a w ciągu tych 2 lat firmy produkujące preparaty wypracowywały zyski rzędu 1 tys. dol. na sekundę.
j.k.
KLIMAT
Szukamy sojuszników
Polska chce zbudować koalicję państw, które sprzeciwiają się niektórym rozwiązaniom pakietu „Fit for 55”. – Chodzi o sprzeciw wobec obciążenia transformacją energetyczną mniej zamożnych obywateli Unii Europejskiej – poinformował rzecznik rządu Piotr Müller. „Fit for 55” to ogłoszony przez Komisję Europejską pakiet propozycji legislacyjnych dostosowujących akty prawne w zakresie klimatu i energii do większej redukcji emisji gazów cieplarnianych w UE do 2030 r., z 40% do 55% względem poziomu z 1990 r. Realizacja pakietu będzie wymagać inwestycji szacowanych na ok. 500 mld euro rocznie, a więc o 350 mld euro więcej niż w latach 2011-20. Polska uważa, że ciężar transformacji związanej z tym pakietem powinien spoczywać przede wszystkim na najbardziej rozwiniętych krajach UE. Dlatego teraz budujemy koalicję państw, które sprzeciwiają się rozwiązaniom zawartym w pakiecie. „Fit for 55” kryje w sobie niebezpieczne pomysły; mogą one spowodować, że za realizowaną przez KE politykę klimatyczną zapłacą głównie obywatele UE. – Niech najbogatsze kraje redukują emisję C02, tak aby UE osiągnęła cel klimatyczny. Dlaczego międzynarodowe korporacje, które nie płacą podatków w UE, nie mogą się złożyć na pakiet „Fit for 55”, a próbuje się obciążyć jego kosztami biednych i średniozamożnych obywateli? – zastanawia się Müller.
j.k.
REKLAMA
USA
Zwolniony za modlitwę
Joseph Kennedy od 2008 r. był asystentem trenera w Bremerton High School w stanie Waszyngton. Po każdym meczu miał zwyczaj klękać i się modlić. Wkrótce zaczęli dołączać do niego zawodnicy, a ich modlitwy przeniosły się do szatni. W 2015 r. władze okręgu szkolnego zabroniły mu tego, uznając, że w ten sposób łamie konstytucję – jest pracownikiem publicznym, a pierwsza poprawka zabrania państwu tworzenia religii. Argumentowały też, że wielu uczniów bierze udział w tych modlitwach, bo boją się odmówić. Kennedy jednak się nie ugiął, po jednym z meczów do jego modlitwy na boisku dołączyli inni trenerzy, zawodnicy i widzowie. Wkrótce potem wysłano go na przymusowy urlop do końca kontraktu i nie podpisano z nim kolejnego. Kennedy pozwał szkołę do sądu, twierdząc, że padł ofiarą dyskryminacji religijnej. Sądy kolejnych instancji stawały jednak po stronie szkoły. W 2019 r. sprawa trafiła do Sądu Najwyższego. Wtedy sędziowie nie zdecydowali się nią zająć. Po kolejnej apelacji zgodzili się ją rozpatrzyć i na wokandę trafi najpewniej w kwietniu.
w.d.
ODKRYCIE
Pożytki z szybkiej kolei
W miejscowości Chipping Warden w centralnej Anglii budowę linii szybkiej kolei poprzedzono pracami archeologicznymi. Wykazały one, że na terenie znanym jako Blackgrounds istniał ważny ośrodek handlowy. Odkryto tam pozostałości wioski z epoki żelaza, składającej się z 30 domów wzniesionych wzdłuż drogi. Osada z czasem się rozrastała i stawała się coraz bardziej zamożna, przede wszystkim w okresie rzymskim, gdy pojawiły się nowe kamienne budynki i drogi. Mieszkańcy dostosowali się do nowego sposobu życia. Romanizacja obejmowała przejęcie rzymskich zwyczajów, produktów i technik budowlanych. W szczytowym okresie ery rzymskiej (II wiek) Blackgrounds było tętniącym życiem i ruchliwym miastem, o czym świadczą pozostałości warsztatów, pieców i kilku dobrze zachowanych studni. O obecności tak znaczącego stanowiska archeologicznego na tym obszarze wiedziano już od XVIII wieku, ale dopiero budowa linii kolejowej stała się przyczyną rozpoczęcia kompleksowych badań archeologicznych.
w.d.
APEL
Chcą podatków!
Milionerzy z Patriotic Millionaires – grupy ponad 100 najbogatszych osób na świecie wysłali list do Światowego Forum Ekonomicznego, w którym proszą o to, by mogli płacić wyższe podatki i tym samym pomóc w pokonaniu postcovidowego kryzysu. „Jako milionerzy wiemy, że obecny system podatkowy nie jest sprawiedliwy. Większość z nas może powiedzieć, że podczas gdy świat doświadczył ogromnego cierpienia w ciągu ostatnich 2 lat, nasze bogactwo wzrosło w czasie pandemii, jednak niewielu z nas może uczciwie powiedzieć, że płacimy odpowiednio wysokie podatki” – czytamy w liście otwartym. Wśród sygnatariuszy listu znaleźli się m.in. Abigail Disney – dziedziczka Disneya i Nick Hanauer – amerykański przedsiębiorca, jeden z pierwszych, którzy wyłożyli pieniądze na rozwój firmy Amazon Jeffa Bezosa.
j.k.",,https://www.niedziela.pl/numer/2022/5,obserwator,https://www.niedziela.pl/artykul/157588/nd/Obserwator
Jeszcze jest nadzieja,"Jedynie Kościół katolicki może zapewnić antidotum na negatywne zjawiska, które zaistniały w czasie pandemii.","Zaczął się nowy rok, który przyniósł nowe nadzieje i aspiracje. Wciąż jednak trwa pandemia i rzuca długi cień na normalne życie. Musimy mieć nadzieję, że COVID-19 zostanie ostatecznie zneutralizowany, ale nawet jeśli tak się stanie, jedno jest pewne: świat się zmieni. Ustanowiono za dużo precedensów i ujawniono zbyt wiele problemów dotyczących ludzkiej kondycji, natury społeczeństwa i sprawowania władzy, byśmy mogli wrócić do tego, co było.
Skutki lockdownu
Wygląda na to, że każdy ma swój własny stosunek do koronawirusa. Niektórzy są wręcz niefrasobliwi wobec rzekomych niebezpieczeństw, podczas gdy inni, od początku przerażeni, wciąż boją się jakiegokolwiek kontaktu z ludźmi. Poszczególne kraje również mają własne rozwiązania, a wokół ich polityki narasta cała gama argumentów i kontrargumentów. Nawet w mojej ojczystej Wielkiej Brytanii w Anglii zrezygnowano z surowych restrykcji w Boże Narodzenie, podczas gdy zdecentralizowane rządy Szkocji, Walii i Irlandii Północnej, chcąc zapewnić sobie niezależność, narzuciły surowe obostrzenia. Fakt, że nie było między nimi widocznej różnicy w rozprzestrzenianiu się pandemii, rodzi wiele pytań, m.in. na ile decyzjami w sprawie obostrzeń kieruje nauka, a na ile – polityka.
Nie mam kompetencji, by mówić o obecnej sytuacji w Polsce, mogę jednak powiedzieć coś o tym, jak kryzys związany z COVID-19 wpłynął i nadal wpływa na mój kraj, niegdyś podziwiany i szanowany za jego stabilność oraz za spokojny, empiryczny, tolerancyjny zdrowy rozsądek. Niektórzy nadal bronią idei lockdownu, twierdząc, że tak naprawdę liczyło się tylko ratowanie ludzkiego życia. Inni uznali, że w kraju zmagającym się już ze skutkami brexitu blokady są przesadną reakcją i zamieniają krótkoterminowy kryzys zdrowotny w długoterminową katastrofę gospodarczą, społeczną i kulturową.
Oczywiście, wszystkie kraje, w tym Polska, przez ostatnie 2 lata zmagają się z podobnymi dylematami. W Wielkiej Brytanii najbardziej uderzająca była służalcza reakcja publiczna, podczas gdy w sferze publicznej dominują i w naszym życiu narodowym sprawują bezprecedensową władzę eksperci naukowi i medyczni. Pod rządem liberalno-konserwatywnym zostaliśmy przekształceni, jak twierdzą niektórzy, w rodzaj autorytarnej „socjalistycznej republiki narodowej zdrowia”. Rezultatem była m.in. największa ingerencja w nasze osobiste prawa i wolność w całej historii Wielkiej Brytanii.
REKLAMA
Nadzieja w Kościele
Jest to lekcja, z której z pewnością skorzystają ci, którzy chcą w przyszłości dzierżyć niekwestionowaną władzę. W Wielkiej Brytanii już mówi się o ograniczeniu prawa do protestów i do kwestionowania decyzji rządu oraz o uczynieniu ograniczeń stałym narzędziem dostępnym dla państwa. Co zatem można zrobić? Czy jesteśmy skazani na autorytarne, „naukowe” metody władzy, oparte na danych, modelach i algorytmach, które traktują ludzi jedynie jako liczby i statystyki? Czy jesteśmy świadkami załamania racjonalnego dyskursu i naszej percepcji, nieodwracalnego odrzucenia naszych wartości?
Jeśli tak jest, to jedyną wspólnotą i instytucją, która może, jak mi się wydaje, zapewnić antidotum na te zjawiska, musi być Kościół katolicki – jako strażnik wiary, wartości etycznych i tożsamości narodowej.
W Wielkiej Brytanii, gdzie sondaże sugerowały ożywienie zainteresowania religią w niektórych grupach społeczeństwa podczas kryzysu COVID-19, żaden z Kościołów nie zareagował na to odpowiednio. Zamiast tego, zgadzając się na zamknięcie drzwi świątyń i zniknięcie z życia narodowego, prawdopodobnie przyczynił się do zniszczenia wiary chrześcijańskiej. Wielu chrześcijan oskarża swoich duchowych przywódców o dawanie złego – tchórzliwego – przykładu reszcie społeczeństwa.
Kryzys ustanowił niebezpieczny precedens w zakresie kontroli państwa nad życiem religijnym, a także lekceważenia zasad kanonicznych i praktyk duszpasterskich w sytuacjach zagrożenia i niedogodności. To jest coś, czemu Kościół musi się sprzeciwić, by odbudować zaufanie wiernych, musi zaoferować wsparcie zdezorientowanemu i przestraszonemu społeczeństwu. To nie przypadek, że właśnie Kościół w Polsce – kraju, który pamięta i rozumie, co tak naprawdę oznacza negowanie wolności i demokracji – już podjął to zadanie, ostro krytykując wszelkie próby ograniczania wolności religijnej i nadmierne użycie władzy rządowej.",Jonathan Luxmoore,https://www.niedziela.pl/numer/2022/4,Fatima,https://www.niedziela.pl/artykul/157476/nd/Jeszcze-jest-nadzieja
Obserwator,"O potrzebie bycia miłosiernym dla świata stworzonego, o tym, że natura nie wybacza, o realnych trudnościach Polski i wyzwaniach stojących przed Kościołem w aspekcie ekologii w dniu 25.04.23 r. dyskutowali członkowie zespołu.","FRANCJA
Kradzieże i profanacje
W departamencie Saint-Denis, w Bondy i Romainville 10 stycznia doszło do profanacji, kradzieży i zniszczeń w dwóch kościołach. 7 stycznia podobny przypadek stwierdzono w kościele w Vitry-sur-Seine w diecezji Créteil. W Bondy wybito witraż, zbezczeszczono tabernakulum, wyłamano drzwi do zakrystii i skradziono naczynia sakralne. W Romainville wybito witraż, opróżniono tabernakulum i splądrowano zakrystię w celu kradzieży przedmiotów sakralnych. W obu kościołach skradziono również Hostię. – Zniszczono najbardziej czczone miejsce, tabernakulum. To najpoważniejsza szkoda, jaką można wyrządzić kościołowi – podkreślił o. Jocelyn Petitfils, wikariusz w Bondy. – Miejsce kultu jest święte. Ci, którzy to zrobili, nie mają szacunku do niczego – diagnozowała w rozmowie z Le Figaro jedna z wiernych.
Do aktu wandalizmu doszło także w tym czasie w nekropolii królów Francji – bazylice św. Dionizego w podparyskiej miejscowości Saint-Denis. Sprawca próbował dostać się do części bazyliki zamkniętej dla zwiedzających. Chwilę później wrócił do świątyni z metalowym prętem i zdewastował gabloty, w których znajdowały się przedmioty wystawione na sprzedaż. Następnie zniszczył trzy XIX-wieczne figury świętych. Mężczyzna został zatrzymany przez policję.
Oburzenie atakiem na bazylikę wyrazili konserwatywni politycy. Przypomnieli, że w ubiegłym roku we Francji doszło do niemal 700 podobnych aktów wandalizmu i przemocy.
j.k.
WIEDEŃ
Przeciw dyskryminacji
Do walki z dyskryminacją religijną zachęcał w czasie specjalnego posiedzenia Rady Stałej Organizacji Bezpieczeństwa i Współpracy w Europie w Wiedniu przedstawiciel Stolicy Apostolskiej przy tym gremium ks. Janusz Urbańczyk (na zdjęciu). Posiedzenie inaugurowało polską prezydencję w OBWE. Ksiądz Urbańczyk wyraził nadzieję, że szczególna uwaga polskiej prezydencji zostanie poświęcona stale rosnącej na świecie nietolerancji i dyskryminacji wobec chrześcijan, żydów, muzułmanów i przedstawicieli innych religii. – To zjawisko może wywoływać konflikty na ogromną skalę, zagrażając bezpośrednio bezpieczeństwu i stabilności obszaru OBWE – powiedział. Przypomniał także słowa Jana Pawła II, który podkreślał, że stopień przestrzegania tego prawa jest najlepszym wyznacznikiem poszanowania wszystkich innych praw człowieka; oraz słowa papieża Franciszka, który podczas przemówienia noworocznego wyraził zaniepokojenie z powodu zmniejszającej się skuteczności wielu organizacji międzynarodowych w radzeniu sobie ze współczesnymi wyzwaniami.
j.k.
REKLAMA
IZRAEL
Więcej chrześcijan
Systematycznie wzrasta liczba chrześcijan w Izraelu. To niewielki, ale stały wzrost – wynika z danych Centralnego Biura Statystyki Izraela. Mieszka tam 182 tys. chrześcijan, co stanowi niemal 2% populacji kraju. W 2020 r. liczba chrześcijan w państwie żydowskim wzrosła o prawie 1,5%. Ponad 75% z nich to palestyńscy Arabowie, którzy żyją na północy kraju, z liczącą ponad 21 tys. wspólnotą skupioną w Nazarecie. Z kolei większość niearabskich chrześcijan zamieszkuje tereny Jaffy i Tel Awiwu. To głównie emigranci, którzy przybyli do Izraela w ostatnich kilkudziesięciu latach z krajów byłego ZSRR za swoimi żydowskimi krewnymi. W zestawieniu nie są uwzględnione tysiące pracowników z zagranicy, mieszkających w tym kraju niekiedy przez wiele lat, którzy współtworzą wspólnoty kościelne w Ziemi Świętej. W 2020 r. w rodzinach chrześcijańskich urodziło się prawie 2,5 tys. dzieci, a średnia liczba osób do 17. roku życia wynosiła w nich 1,93; w rodzinach żydowskich i muzułmańskich ta średnia to odpowiednio 2,43 i 2,60.
j.k.
PAPIEŻ DO POLAKÓW
Prośmy Pana
Na zakończenie audiencji generalnej Ojciec Święty przypomniał, że obchodzone wcześniej święto Chrztu Pańskiego stanowi okazję, aby pogłębić przeżywanie swojego osobistego chrztu w wierze Kościoła. Zachęcił do odkrywania łaski płynącej z tego sakramentu i przekładania jej na codzienne życiowe zaangażowanie. Życzył też zebranym, aby św. Józef, pokorny cieśla z Nazaretu, ukierunkował ich na Chrystusa, podtrzymywał w czynieniu dobra oraz wstawiał się za tymi, którzy utracili pracę i nie mogą jej znaleźć. – Drodzy bracia i siostry, wraz ze św. Józefem prośmy Pana, by dzisiejszy świat był coraz bardziej wrażliwy na ludzką i duchową wartość pracy – powiedział do Polaków i dodał: – Jak mówił św. Jan Paweł II, „Józef z Nazaretu przez swój warsztat, przy którym pracował razem z Jezusem, przybliżył ludzką pracę do tajemnicy Odkupienia” (Redemptoris custos, 22).
j.k.
REKLAMA
NATO-ROSJA
Znaczące różnice
Istnieją „znaczące różnice” nie tylko w sprawie Ukrainy – taki jest wniosek po posiedzeniu Rady NATO-Rosja w Brukseli, które odbyło się pierwszy raz po blisko 2,5-rocznej przerwie. Rozmowy dotyczyły przede wszystkim rosnącej koncentracji rosyjskich wojsk na Ukrainie i przy granicy z tym krajem. Jens Stoltenberg, szef NATO, stwierdził, że dobrym znakiem jest obecność przy jednym stole przedstawicieli NATO, ale różnice zdań nie będą łatwe do zniwelowania. NATO potwierdziło na spotkaniu swoją politykę otwartych drzwi. Rosja nie ma prawa weta w sprawie tego, czy Ukraina może zostać członkiem Sojuszu Północnoatlantyckiego. Szef NATO podkreślił, że za jakąkolwiek agresję wobec Ukrainy Rosja zapłaci wysoką cenę. Nie wykluczył też, że NATO może skierować dodatkowe wojska na terytorium wschodnich sojuszników, jeśli Rosja ponownie użyje siły przeciwko Ukrainie. Jego zdaniem, istnieje realne ryzyko nowego konfliktu zbrojonego, a NATO zrobi wszystko, aby zapobiec takiemu scenariuszowi. – Zaprzestanie polityki otwartych drzwi i rozszerzania NATO na Wschód to dla Rosji absolutny imperatyw – oświadczył wiceszef MSZ Rosji Aleksandr Gruszko po rozmowach Rady NATO-Rosja. Dodał też, że rozszerzanie Sojuszu Północnoatlantyckiego wiąże się z nieakceptowalnym ryzykiem, któremu Rosja będzie przeciwdziałać. Zastrzegł, że Rosja ma zestaw legalnych środków wojskowo-technicznych, które będzie stosować, jeśli pojawi się realne zagrożenie.
w.d.
REKLAMA
ZADZIWIAJĄCY WYROK
Uniewinnione
Sąd Okręgowy w Płocku uniewinnił trzy prowokatorki, które zbezcześciły wizerunek Matki Bożej Częstochowskiej. W 2019 r. w kościele św. Dominika w Płocku umieszczono instalację przedstawiającą Grób Pański, na którego ściany składały się pudełka symbolizujące grzechy. Wśród grzechów takich jak egoizm, nienawiść czy zdrada pojawiły się hasła gender i LGBT. Aktywistki postanowiły na to zareagować i w odpowiedzi rozwiesiły w okolicy kościoła plakaty i naklejki z wizerunkiem Matki Bożej Częstochowskiej z tęczową aureolą. W marcu 2021 r. Sąd Rejonowy w Płocku uniewinnił oskarżone. Uznał, że symbol tęczy nie może zostać uznany za obrażający, a protest oskarżonych miał służyć wsparciu osób nieheteronormatywnych w walce o równouprawnienie. Teraz Sąd Okręgowy podzielił stanowisko sądu pierwszej instancji. Od wyroku przysługuje skarga kasacyjna, którą zapowiedziała Kaja Godek, jeden z oskarżycieli posiłkowych.
j.k.
OSLO-ADDIS ABEBA
Noblista na wojnie
Norweski Komitet Noblowski wezwał laureata Pokojowej Nagrody Nobla z 2019 r. – premiera Etiopii Abiy Ahmeda Alego do zakończenia wojny domowej i konfliktu w regionie Tigraj. Przypomniano, że od jesieni 2020 r. napięcia w Etiopii przerodziły się w konflikt zbrojny na dużą skalę. Abiy Ahmed Ali wysłał wojska do regionu Tigraj w celu obalenia Ludowego Frontu Wyzwolenia Tigraju (TPLF), oskarżając jego kierownictwo o atakowanie baz wojskowych i ignorowanie władzy federalnej.
j.k.
POLSKA
Zmiana w wojsku
Nowym biskupem polowym Wojska Polskiego został bp Wiesław Lechowicz. Zastąpi na tym stanowisku abp. Józefa Guzdka, od 2021 r. arcybiskupa białostockiego.
Biskup Lechowicz powiedział: „Przyjmuję decyzję Ojca Świętego z pokorą, z posłuszeństwem i z nadzieją. Z pokorą, gdyż nie znam zbyt dobrze środowiska wojskowego, natomiast znam dosyć dobrze moje ograniczenia. Przyjmuję ją z posłuszeństwem, ponieważ całe moje życie jest świadectwem tego, że człowiek dobrze wychodzi na tym, jeżeli jest posłuszny Panu Bogu. I wreszcie przyjmuję tę decyzję z nadzieją. (...) Od dziś żołnierze, Wojsko Polskie, wszystkie służby związane ze strażą naszej ojczyzny mają miejsce w moim sercu i w mojej modlitwie. I o modlitwę również proszę, abym mógł podołać tym niełatwym, bardzo odpowiedzialnym obowiązkom”.
REKLAMA
Ma 59 lat, pochodzi z diecezji tarnowskiej. Na Papieskim Uniwersytecie Świętego Krzyża w Rzymie uzyskał doktorat z teologii pastoralnej, a na Papieskiej Akademii Teologicznej w Krakowie – licencjat z prawa kanonicznego. Był rektorem WSD w Tarnowie i tamtejszym biskupem pomocniczym. Od 2011 r. zajmował się w Episkopacie duszpasterstwem emigracji polskiej. Za wybitne zasługi w działalności na rzecz polskiego dziedzictwa kulturowego i za działalność na rzecz środowisk polonijnych został odznaczony w 2021 r. Krzyżem Kawalerskim Orderu Odrodzenia Polski. W ramach KEP pełnił także wiele innych ważnych funkcji, był m.in. delegatem ds. powołań, członkiem Komisji Duchowieństwa, Zespołu ds. Ruchów Intronizacyjnych i Rady ds. Migracji, Turystyki i Pielgrzymek.
k.w.
SONDAŻ
Zaskoczeni Polacy
Polacy są zaskoczeni skalą podwyżek rachunków za prąd i gaz – wynika z sondażu United Surveys. 63% ankietowanych przyznaje, że zmiana cen była wyższa, niż się spodziewali – tylko 5,3% respondentów odpowiedziało, że podwyżka była adekwatna do tego, czego się spodziwali. Na pytanie, czy w związku z podwyżkami cen, rachunków i zmianami podatkowymi planują ograniczenia, także 63% odpowiedziało, że tak – 26,7% nie planuje ograniczeń. Badani odpowiedzieli też na pytanie, czy są w stanie zaakceptować wyższe ceny, by chronić klimat. Zdecydowana większość Polaków nie chce jednak płacić wyższych rachunków z tego powodu – tylko 6,71% wyraża na to zdecydowaną gotowość. Polacy zmienili swoje nastawienie w tej sprawie. Jeszcze miesiąc temu na wyższe rachunki godziło się nieco ponad 40% badanych. Z sondażu wynika, że Polacy uważają, iż inflacja jest znacznie wyższa, niż wskazywałyby na to statystyki GUS. Ich zdaniem, ceny towarów i usług konsumpcyjnych w ciągu roku wzrosły o prawie 30%, tymczasem według GUS, w grudniu ceny wyższe o 8,6% niż przed rokiem.
j.k.
REKLAMA
KRYZYS GRANICZNY
Inny profil migrantów
Wśród cudzoziemców, którzy nielegalnie przekraczają granicę polsko-białoruską, nadal dominują Irakijczycy, ale coraz częściej pojawiają się też obywatele innych krajów – ocenia rzeczniczka Straży Granicznej por. Anna Michalska. Funkcjonariusze zatrzymują m.in. obywateli Jemenu i Libanu, a także obywateli: Indii, Kuby, Gabonu, Ghany, Kamerunu, Wybrzeża Kości Słoniowej, Palestyny oraz Kongo. W zeszłym roku Straż Graniczna zanotowała 39,7 tys. prób nielegalnego przekroczenia granicy polsko-białoruskiej. W grudniu odnotowano ponad 1,7 tys. takich prób, w listopadzie – 8,9 tys., a najwięcej w październiku – 17,5 tys. Do 1 marca 2022 r. obowiązuje zakaz przebywania na terenie przy granicy z Białorusią. Obejmuje on 115 miejscowości województwa podlaskiego i 68 województwa lubelskiego.
w.d.
KOŚCIÓŁ
Siła wiary
W Kanadzie ze względu na pandemię COVID-19 obowiązują surowe obostrzenia. Zamknięte są tam m.in. kościoły. W katedrze w Montrealu Msze św. odprawiane są na zewnątrz, pod namiotem, a wierni modlą się przy siarczystym mrozie, klęcząc na śniegu. Ojciec Emmanuel Zenito z tamtejszej wspólnoty zdjęcia modlących się na śniegu umieszcza w internecie od 26 grudnia ub.r. W komentarzu dodaje, że to parafianie motywują go do kontynuowania tej działalności. Zamieszczoną wyżej fotografię zrobiono 3 stycznia, gdy temperatura spadła do -15°C. Ma ona już miliony odsłon w internecie i wzbudza niemal powszechny podziw.
REKLAMA
Od początku pandemii w Kanadzie odnotowano ponad 2,72 mln zakażeń koronawirusem. Z powodu COVID-19 zmarły tam 31 323 osoby.
k.w.
MEDIA
Ile warte są nasze dane?
Coroczne raporty o zbyt małych podatkach wielkich koncernów medialnych potwierdzają najnowsze doniesienia. Wartość danych polskich użytkowników Facebooka i Google’a w 2020 r. to łącznie 6 mld zł – raportuje Polski Instytut Ekonomiczny (PIE).
Co więcej, raport PIE Ile warte są nasze dane? wskazuje, że Polacy są skłonni zapłacić za to, żeby ograniczyć dostęp do swoich danych – 17 zł miesięcznie Facebookowi oraz 14 zł miesięcznie za brak dostępu Google’a do naszych danych, w tym aktywności na innych portalach. Ponadto 87% uczestników badania PIE twierdzi, że firmy technologiczne wiedzą o nas za dużo, a 84% osób uważa, że działalność firm technologicznych powinna podlegać większej kontroli. Inny model funkcjonowania platform cyfrowych jest zatem nie tylko możliwy, ale również społecznie pożądany – wynika z raportu PIE.
k.w.
WATYKAN
Obostrzenia w muzeach
Przewodniczący Papieskiej Komisji ds. Państwa Watykańskiego abp Fernando Vérgez Alzaga wydał dekret określający nowe zasady odwiedzania Muzeów Watykańskich. Każdy, kto zechce przekroczyć ich próg, musi okazać tzw. certyfikat covidowy i jest zmuszony do zastosowania środków ochronnych, takich jak maska na twarzy czy mierzenie temperatury przy wejściu. Goście muzeów mają też być znakowani specjalnymi opaskami covidowymi, które są dowodem na pełne zaszczepienie bądź status ozdrowieńca.
j.k.",,https://www.niedziela.pl/numer/2022/4,Laudato si',https://www.niedziela.pl/artykul/157470/nd/Obserwator
"Abp Ś. Szewczuk: Módlcie się za nas, gdyż Wasza modlitwa jest silniejsza niż amerykańska broń","„Módlcie się za nas, gdyż Wasza modlitwa jest silniejsza niż amerykańska broń” – prosi Polaków i Kościół w Polsce arcybiskup większy kijowsko-halicki Światosław Szewczuk. W rozmowie z KAI zwierzchnik Ukraińskiego Kościoła Greckokatolickiego (UKGK) wobec zagrożenia rosyjską agresją powiedział: „Ukraina nie jest krajem takim, jakim była choćby w 1914 r. Ukraińskie społeczeństwo będzie się bronić i poleje się krew. Dlatego modlimy się, aby do tego nie doszło”.","Ponadto jeden z najważniejszych autorytetów ukraińskiego życia społecznego mówi m. in. o najważniejszych problemach i wyzwaniach stojących przed Ukrainą i jak UKGK wychodzi im naprzeciw, przebiegu Synodu Biskupów nt. synodalności oraz spodziewanej wizycie papieża Franciszka.
Krzysztof Tomasik (KAI): W Genewie, Brukseli i Wiedniu toczą się rozmowy USA, NATO, Organizacji Bezpieczeństwa i Współpracy w Europie (OBWE) i Rosji na temat Ukrainy. Jakie nadzieje wiąże z nimi Ksiądz Arcybiskup? Dojdzie do porozumienia i oddalenia zagrożenia rosyjską agresją?
Abp Światosław Szewczuk: Jako obywatele nie wiemy wiele, o czym konkretnie i w szczegółach toczą się rozmowy. Wiemy tyle, ile podają media. Osobiście mogę powiedzieć tylko o sytuacji na samej Ukrainie, w której panuje dziwna, dla wielu, atmosfera spokoju. Nie wiem, czy to wynika z tego, że rząd nie zdaje sobie sprawy, co naprawdę dzieje się na granicach naszego kraju, czy też naród jest już tak zmęczony trwającą od prawie ośmiu lat wojną. W sumie od lat żyjemy w oczekiwaniu na frontalny atak Rosji, czy to z kierunku okupowanego Krymu, czy Donbasu, czy też z innych kierunków naszych granic, które mamy ze wschodnim sąsiadem. Myślę, że jednak żyjemy z fałszywym poczuciem bezpieczeństwa. I to mnie martwi. Czasami mam wrażenie, że świat Zachodu, USA i Unia Europejska bardziej się martwią liczbą wojsk rosyjskich na granicach naszego państwa niż nasz rząd. Niemniej jednak liderzy ukraińskiego społeczeństwa obywatelskiego są bardzo zaniepokojeni tym, co się dzieje.
Obawiajmy się też wybuchu niezadowolenia społecznego w samej Ukrainie. Nie do końca wiemy, kim są ludzie z samego otoczenia prezydenta i dla kogo pracują. Do tego dochodzi tzw. „wybiórcza” sprawiedliwość polegająca na tym, że jedni są pociągani do odpowiedzialności a inni nie, czego przykładem są działania podjęte przeciwko byłemu prezydentowi Petrowi Poroszence. Wzrastają napięcia społeczne spowodowane coraz wyższymi cenami gazu. Już nie kupujemy gazu od Rosji tylko od innych krajów Europy, których energetyczny kryzys jeszcze nie dotyka tak boleśnie jak Ukrainę. Ponadto za obecną wojną hybrydową nie stoi tylko realna siła militarna, ale też potężna manipulacja medialna oraz różne posunięcia uderzające w ekonomię i energetykę. Nasz rząd robi co może, ale chyba niewystarczająco do swoich możliwości. Wzrost cen na gaz może stać się iskrą doprowadzającą do dużego wybuchu społecznego niezadowolenia. Ludzie, nie tylko z klasy średniej, są w stanie wyjść na ulice i protestować. Napięcie wewnątrz Ukrainy wzrasta i trzeba tylko iskry, aby doprowadzić do eksplozji. Rosja tylko na to czeka i może dojść do sytuacji, jaka ma obecnie miejsce w Kazachstanie. Rosyjska armia wkroczy, aby na przykład wobec chaosu ratować mieszkających na Ukrainie Rosjan.
REKLAMA
KAI: Nie obawia się jednak Ksiądz Arcybiskup agresji i wojny? Ukraina będzie się bronić?
- Obawiam się. Ukraina nie jest krajem takim, jakim była choćby w 1914 r. Ukraińskie społeczeństwo będzie się bronić i poleje się krew. Dlatego modlimy się, aby do tego nie doszło.

PODZIEL SIĘ CYTATEM
REKLAMA
KAI: Do sytuacji zagrożenia dochodzi pandemia. Jak w tej sytuacji odnajduje się Kościół greckokatolicki?
- Z pandemią, która jest zjawiskiem globalnym, ludzie przyzwyczaili się żyć. Na miarę swoich możliwości wspieramy akcję szczepień przeciwko Covid-19. W mojej katedrze działa punkt szczepień. Tuż po jego otwarciu byłem u Ojca Świętego Franciszka, który mi za to podziękował, że nasz Kościół troszczy się o zdrowie naszego społeczeństwa, szczególnie ubogich. Bynajmniej jako Kościół nie głosimy jakieś „szczepionkowej ewangelii”, nie jest to nasza misja. Chcemy pomóc wszystkim, a także w walce z ideologią antyszczepionkową. W Ukrainie mamy, podobnie jak w innych krajach, do czynienia z propagandą i manipulacją antyszczepionkową. Na szczęście, do dzisiaj prawie połowa obywateli Ukrainy jest już zaszczepiona. Codziennie ok. 100 tys. ludzi się szczepi. Jak na razie ilość zakażonych spada, choć nie wiadomo, jak będzie w przyszłości, gdyż w Europie mamy do czynienia ze wzrostem zachorowań i nie wiemy, czy ta kolejna fala nie dotrze do nas.
KAI: Czy pandemia, podobnie jak w innych krajach negatywnie wpłynęła na kondycję społeczną w różnych wymiarach?
- Niestety tak. Przede wszystkim na Ukrainie wzrósł niesamowicie brak zaufania do wszystkiego, do siebie samych, sąsiadów, instytucji państwowych. Temu poświęciłem swoje kazanie podczas Boskiej Liturgii w uroczystość Narodzenia Pańskiego i list pasterski na święta Bożego Narodzenia. Jeśli nie wierzymy nikomu i niczemu, to jesteśmy narażeni na wszelkie manipulacje. My chrześcijanie mamy bardzo dobry klucz do rozwiązania problemu braku zaufania. Śpiewając hymn: „Chwała na wysokości Bogu, a na ziemi pokój ludziom dobrej woli” wyrażamy nie tylko swoje zaufanie Bogu, ale też, i przede wszystkim, ukazujemy zaufanie Boga, jakim obdarza człowieka. To zaufanie Boga do nas jest sposobem odbudowy zaufania człowieka do człowieka. Jeśli Bóg nam ufa, powierzając swego Jednorodzonego Syna w nasze ręce, to jest to wyraz najwyższego zaufania. Zaufanie Boga do człowieka i całej ludzkości jest podstawą odbudowy zaufania człowieka do siebie samego i innych. Bóg nie widzi nas tylko jako stworzenia pełne grzechu i nędzy, ale widzi nas w Swojej perspektywie, że dzięki Jego łasce możemy stać się inni i lepsi. Jeśli to zaakceptujemy możemy wtedy budować naszą przyszłość z nadzieją. Światłość przychodząca z Nieba nie tylko ta fizyczna, ale przede wszystkim duchowa, ukazuje nam sens wszystkiego, co przeżywamy, co możemy i powinniśmy robić w danych okolicznościach.
REKLAMA
KAI: Jak Kościół greckokatolicki w wymiarze duchowym reaguje na stan zagrożenia militarnym atakiem ze strony Rosji?
- Przede wszystkim jako biskupi wezwaliśmy do nieustannej modlitwy i postu w intencji pokoju. Każda eparchia (diecezja) na całym świecie ma wyznaczony dzień, kiedy pości, a o godz. 8 czasu kijowskiego odmawiamy modlitwę różańcową, która jest transmitowana przez internet. I proszę sobie wyobrazić, że dziesiątki tysięcy ludzi codziennie modli się z nami o pokój.

PODZIEL SIĘ CYTATEM
REKLAMA
Wskażmy na analogię, gdy wróg zbliża się do naszych granic, to następuje powszechna mobilizacja armii, całego społeczeństwa do obrony, i my chrześcijanie także mobilizujemy się w wymiarze duchowym do obrony poprzez modlitwę i post. Jestem przekonany, że nasza duchowa broń jest silniejsza od karabinów i rakiet, od kłamstwa i manipulacji, które nieprzyjaciel obecnie szerzy na całym świecie. W okresie Bożego Narodzenia szczególnie ważne jest także to, abyśmy poczuli się silni przede wszystkim poprzez czynienie dobra troszcząc się o najsłabszych. Nasza społeczna diakonia pokazuje, że możemy coś konkretnie zrobić, że jesteśmy silni pomagając innym w czasie ekonomicznej zapaści.
KAI: Jak sytuacja zagrożenia rosyjską agresją wpływa na dialog ekumeniczny i międzyreligijny? Czy czujecie się wspólnie bardziej duchowo zmobilizowani i zjednoczeni?
- Nasza Wszechukraińska Rada Kościołów i Wspólnot Religijnych jest bardzo aktywna zwłaszcza w kontaktach z władzami, prezydentem, premierem, przewodniczącym parlamentu, ale także z parlamentarzystami najbogatszych krajów świata G-7. Rzeczywiście jesteśmy traktowani jako ważne gremium społeczeństwa obywatelskiego. Gdy nasi zagraniczni partnerzy chcą się dowiedzieć, jaka jest sytuacja społeczna, to przede wszystkim pytają nas. Dialog pomiędzy nami jest otwarty i szczery. Spotykamy się nie tylko wszyscy we własnym gremium, ale także indywidualnie z przedstawicielami różnych szczebli władzy. Jest to niezwykle ważne, gdyż możemy rozmawiać otwarcie o wielu drażliwych sprawach i to niekoniecznie w świetle mediów.
REKLAMA
KAI: W kontekście rosyjskiego zagrożenia, jak wyglądają wasze relacje z Ukraińskim Kościołem Prawosławnym Patriarchatu Moskiewskiego (UKP PM)?
- Jako Kościół greckokatolicki staramy się rozmawiać ze wszystkimi. Z wielkim bólem powiem, że z UKP PM nie prowadzimy żadnego dialogu. Jest to nadal duży Kościół i ma inną od większości Ukraińców ocenę wydarzeń wewnątrzpaństwowych czy międzynarodowych. W sumie nie wiemy, co przedstawiciele tego Kościoła myślą na temat tego, co się obecnie dzieje. Niedługo będziemy przeżywać Tydzień Modlitw o Jedność Chrześcijan, co jest okazją nie tylko do dialogu, ale także do zwyczajnego bycia razem oraz rozmowy. Niestety nigdy w nim nie uczestniczyli przedstawiciele UKP PM. Czasami uczestniczą w nim wierni świeccy tego Kościoła, ludzie nauki i kultury, którzy mają potrzebę wspólnej z nami modlitwy i dialogu. Niestety ich duchowieństwo coraz bardziej się zamyka i stroni od wszelkich kontaktów. Oczywiście stale słychać z ich strony, że są dyskryminowani, gdyż prawo ukraińskie wymaga od nich zmiany nazwy, że nie czują się dobrze w ukraińskim państwie.
KAI: A relacje z Kościołem Prawosławnym Ukrainy?
- Kościół Prawosławny Ukrainy jeszcze się buduje. Jeszcze nie prowadzimy z nim oficjalnego dialogu ekumenicznego, ale się spotykamy. Jest to Kościół otwarty na dialog, występuje z konstruktywnymi inicjatywami wobec problemów społecznych i wspiera budowę społeczeństwa obywatelskiego, reformy państwa i realizację proeuropejskich ambicji Ukrainy. Współpracujemy w realizacji wszystkich konkretnych projektów służących dobru naszego państwa. Nasze relacje są dobre.

PODZIEL SIĘ CYTATEM
REKLAMA
KAI: Jesteśmy w trakcie Synodu Biskupów na temat synodalności. Jak on przebiega na Ukrainie? W jego kontekście, czy macie jakieś wspólne inicjatywy z Kościołem rzymskokatolickim?
- Podczas naszego wspólnego spotkania i rekolekcji w listopadzie ub.r. Synod i synodalność była głównym przedmiotem naszej refleksji. Dzieliliśmy się naszymi poglądami na temat synodalności, co mamy wspólne, a czym się różnimy, co jest kontrowersyjne, na co już znaleźliśmy odpowiedź, a jakie zadania jeszcze przed nami stoją. Synod to przede wszystkim dobry czas, aby powiedzieć sobie prawdę o sytuacji, w jakiej się znajdujemy, aby w prawdzie stanąć przed Panem. Zdarza się, że mamy u siebie przysłowiowego „słonia w składzie porcelany” i niestety nie mamy odwagi mówić publicznie o jego zachowaniu, sprawiamy wrażenie, że go nie widzimy, że on nie istnieje. Przede wszystkim musimy sobie powiedzieć, że ukraińskie społeczeństwo ulega niezwykle szybkiej sekularyzacji. Powstaje pytanie, jak my chrześcijanie mamy na to reagować? Mamy dwa podejścia wzajemnie się wykluczające. Jedno mówi: musimy walczyć przeciwko zeświecczeniu, budować mury i twierdze oraz ich zaciekle bronić zwalczając myślących inaczej, Głosimy, że musimy zwyciężyć nawet przy wsparciu państwowego ustawodawstwa, a pytani przez przeciwników: dlaczego „tak ma być”, słyszą odpowiedź, „bo tak musi być”.
REKLAMA
Z kolei druga opcja zachęca do dialogu ze światem i bynajmniej nie dlatego, by zdradzić swoją tożsamość i wartości, ale aby przede wszystkim mówić językiem zrozumiałym dla ludzi. W nurcie sekularyzacji są oczywiście siły zwalczające Kościół, ale moim zdaniem wśród ludzi zsekularyzowanych ponad 90 proc. potrzebuje przede wszystkim nowej ewangelizacji. Zatem synod jest bardzo dobrym czasem, aby się zastanowić, w jaki sposób wyjść do tych ludzi, jakiego języka używać, by do nich trafić, zwłaszcza, że coraz rzadziej spotykamy się na żywo, a coraz częściej przebywamy w przestrzeni wirtualnej, która stała się integralną częścią naszego życia. Powstaje pytanie, czy to co wirtualne nie stało się już czymś realnym. Musimy zatem otworzyć nowe areopagi, by móc ewangelizować nasz kraj. W Ukrainie sekularyzacja ma trochę inne oblicze niż w krajach zachodnich. Globalne zeświecczenie nakłada się na rany społeczeństwa postkomunistycznego, zwłaszcza na centralnej, południowej i wschodniej Ukrainie, gdzie wszelka tradycja religijna, narodowa i rodzinna była niszczona. Znajdujemy się w sytuacji budowania od nowa tradycji, oczywiście nie zawsze ma ona charakter chrześcijański. W dialogu musimy wypracowywać nową kulturę opartą na wartościach chrześcijańskich.
KAI: Dużym wyzwaniem dla Ukrainy jest emigracja….
- Bez wątpienia jest to wielkie wyzwanie dla państwa i naszego Kościoła. Na naszej drodze synodalnej zadajemy sobie trzy pytania: kim i gdzie jesteśmy oraz jak możemy być razem. Droga synodalna to nie jest tylko dyskusja nad problemami. Synodalność polega na tworzeniu wspólnoty, tak aby najlepiej brać osobistą odpowiedzialność za Kościół Chrystusa. Nasz Kościół przeżywa już czwartą fazę jednoczenia. W historii żyjąc w diasporze staraliśmy się zawsze być jednością. Nasze parafie, eparchie w Stanach Zjednoczonych, Kanadzie, Australii, Brazylii i innych zakątkach świata zawsze utrzymywały świadomość, że należymy do jednej wspólnoty kościelnej pochodzącej z Ukrainy, z całą jej wielowiekową kijowską tradycją duchowo-teologiczną. W obecnych czasach zachowanie tej jedności nie jest takie łatwe. Identyfikacja migrantów ze swoją ojczyzną i Kościołem nie jest już tak oczywista. Już w pierwszym pokoleniu emigrantów dzieci się asymilują ze środowiskiem, w którym żyją. Np. dzieci, migrantów, które urodziły się we Włoszech nie zawsze mówią po ukraińsku i musimy je katechizować po włosku. Dla wielu migracja jest wielką szansą na urządzenie sobie życia, a z drugiej strony wielkim wyzwaniem. Ludzie jadą tam, gdzie jest im najlepiej i zazwyczaj nie pytają w pierwszej kolejności, gdzie znajduje się najbliższy kościół, ale po jakimś czasie zaczynają go szukać. Ponadto migracja odbywa się także wewnątrz państw, np. w Stanach Zjednoczonych wszystkie nasze struktury kościelne znajdują się na wschodzie kraju, gdyż tam osiedlali się Ukraińcy od początku XX w. Tymczasem obecnie geografia naszej obecności w tym kraju zmieniła się radykalnie. Już teraz musimy poważnie zastanowić się nad wyznaczeniem nowych struktur na zachodzie USA. Trwające od lat przekształcenie się społeczeństwa statycznego w dynamiczne jest wielkim wyzwaniem dla naszego Kościoła i dlatego musimy robić wszystko, aby być jak najbliżej swoich wiernych. Hasłem naszej drogi synodalnej są słowa: „Kościół jest zawsze i wszędzie z tobą”. Musimy odkryć i stale towarzyszyć naszym wiernym tam, gdzie oni żyją.
REKLAMA
KAI: W obecnej, trudnej sytuacji zagrożenia inwazją bez wątpienia niezwykle ważną byłaby wizyta Ojca Świętego na Ukrainie. Czy i kiedy możemy jej się spodziewać?
REKLAMA
- Miałem zaszczyt długo rozmawiać z papieżem Franciszkiem w listopadzie ub. roku. Było to pierwsze moje spotkanie od wybuchu pandemii na początku 2020 r. Ojciec Święty nie tylko pytał o ogólną sytuację na Ukrainie, ale naprawdę był zainteresowany szczegółami. Zapewnił, że jego decyzja o odwiedzeniu naszego kraju już dojrzała do realizacji. Wie doskonale, że agresja rosyjska na Ukrainę nie dotyczy tylko nas, ale ma wymiar globalny. Widzimy to zresztą wyraźnie poprzez ultimatum, jakie Rosja postawiła USA i NATO, a które dotyczy całego Zachodu. Nasz kraj stał się takim „bolesnym nerwem” świata i dlatego dla papieża tak ważne jest realne dotknięcie naszej rzeczywistości.
KAI: Czy są już jakieś konkretne daty wizyty?
- Jeszcze nie. Prosiłem Ojca Świętego, że gdy już podejmie ostatecznie decyzję, to aby ją ogłosił jak najszybciej, abyśmy mogli się dobrze przygotować na jego przyjęcie. Tak zresztą było z wizytą Jana Pawła II, której data została ogłoszona na rok przed przyjazdem i mogliśmy się dobrze przygotować. Papież przyjedzie nie tylko do katolików Kościołów obu obrządków, którzy stanowią mniejszość, ale do wszystkich Ukraińców, prawosławnych i przedstawicieli innych religii oraz niewierzących. Wizyta będzie miała wymiar ogólnopaństwowy. Spodziewamy się, że będzie chciał mówić o zasadach budowania sprawiedliwego społeczeństwa i państwa w myśl swojej encykliki „Fratelli tutti” o braterstwie i przyjaźni społecznej. Będzie to niezwykle ważne, zwłaszcza wobec naszych ran powstałych w wyniku wojny na wschodzie kraju i pandemii. Społeczna wrażliwość papieża Franciszka jest dla nas i całego świata bardzo ważna.
Wizyta będzie miała wiele wymiarów i czeka nas dużo pracy. Na spotkaniu z biskupami rzymskokatolickimi postanowiliśmy utworzyć wspólny komitet, który zajmie się przygotowaniami do papieskiej wizyty i będziemy się starali zrobić wszystko, by przebiegła jak najlepiej. Wizyta papieża będzie wielkim wsparciem i światłem nadziei dla państwa, narodu i Kościoła. Będzie to przede wszystkim wielkie wydarzenie duchowe i wyraz modlitewnego wsparcia całego świata katolickiego dla Ukrainy.
REKLAMA
KAI: Najlepszy dla Ukrainy termin to?
- Chyba okres letni, tak aby zgromadzić jak najwięcej ludzi. Tym bardziej, że jak widzimy z perspektywy dwóch ostatnich lat, w tym okresie opada zazwyczaj pandemiczna fala i luzowane są obostrzenia.
KAI: Jak my Polacy i Kościół w tym dramatycznym czasie powinniśmy wspierać Ukrainę?
- Przede wszystkim modlitwą. Módlcie się za nas, gdyż Wasza modlitwa jest silniejsza niż amerykańska broń. Potrzebujemy także wsparcia Polski w różnych organizacjach międzynarodowych. Polska teraz przewodniczy OBWE i ma dużo do powiedzenia na temat bezpieczeństwa i pokoju na Ukrainie i całym naszym kontynencie. Rosyjska agresja na nasz kraj jest też atakiem na Polskę i inne kraje, które wstąpiły do NATO w 1997 r. Musimy się wspierać na wszelkich płaszczyznach, na jakich się da.

PODZIEL SIĘ CYTATEM
REKLAMA
Ja staram się przede wszystkim myśleć jak chrześcijanin i z Bożej perspektywy oceniać obecną sytuację. Nawiążę do Biblii. Kiedy Izrael szukał w Egipcie wsparcia przed agresją asyryjską, wtedy prorok Izajasz przestrzegał, jak zwodnicze może być zbytnie zaufanie Izraela do Egiptu i apelował mówiąc, że Bóg jest jedynym Panem, który może ocalić, i wzywał do całkowitego oddania się Jemu. Dzięki Bożej interwencji Asyryjczycy odstąpili od obleganej Jerozolimy i Izrael został uratowany. Dlatego i my teraz mamy nadzieję, że tak jak Jerozolimę Bóg obroni Ukrainę. Modlimy się, aby rosyjskie wojska odeszły od naszych granic i wróciły do swoich koszar.
Rozmawiał Krzysztof Tomasik","Krzysztof Tomasik (KAI)
/Kijów",,Ukraina,https://www.niedziela.pl/artykul/76129/Abp-S-Szewczuk-Modlcie-sie-za-nas-gdyz
U św. Bartłomieja w Pawłowicach,To parafia matka dla parafii w Niepokalanowie. O jej duchowym bogactwie świadczy aktywność parafian i chętnie przybywających tutaj gości.,"Parafia św. Bartłomieja Apostoła w Pawłowicach obejmuje osiemnaście wiosek, które należą do czterech gmin: Teresin, Błonie, Kampinos i Leszno. Liczy ok. 2 tys. mieszkańców.
Zaangażowani i zgrani
W parafii działają wspólnoty: Misyjne Grupy Parafialne (komórki parafialne), siedem róż Żywego Różańca, Grupa Uwielbienia, ministranci i bielanki oraz Rada Parafialna. Ponadto, jak mówi ks. Jarosław Wojcieski, proboszcz parafii, wierni angażują się w wiele akcji.
– Co roku z okazji odpustu ku czci św. Bartłomieja Apostoła, patrona parafii (niedziela przed 24 sierpnia – przyp. mmz), odbywa się nabożeństwo 40-godzinne. Dzień przed odpustem organizowany jest Rajd Rowerowy św. Bartłomieja, w którym uczestniczą całe rodziny. Młodzież i dzieci angażują się w różne akcje mające na celu pozyskanie funduszy na prace remontowe. A na zakończenie roku szkolnego organizowany jest spływ kajakowy dla młodzieży i rodzin. Kilka razy organizowaliśmy Bal ze Świętymi w wigilię uroczystości Wszystkich Świętych – opowiada duszpasterz.
W ubiegłym roku w parafii nagrano teledysk z okazji beatyfikacji ks. Jana Machy. Film, z udziałem proboszcza, można obejrzeć na kanale You Tube.
W Nowym Roku ważnym wyzwaniem dla parafian i proboszcza będą prace remontowe. Planowana jest odbudowa zachodniej części ogrodzenia kościoła wraz z dwoma kapliczkami. A także renowacja zabytkowego relikwiarza oraz instalacja mechanizmu do podnoszenia i opuszczania obrazu Męczeństwo św. Bartłomieja autorstwa Józefa Chełmońskiego. W zamierzeniach jest również założenie monitoringu i systemu alarmowego w kościele.
– Wszystkie te prace nie mogłyby być wykonane, gdyby nie zaangażowanie i wielka ofiarność parafian – podkreśla ks. Jarosław Wojcieski.
Bogaci duchem
Od urodzenia z pawłowicką parafią związany jest Krzysztof Juszczal, dziś posługujący tu jako nadzwyczajny szafarz Komunii św. Jako mocne strony parafii podaje dobrą współpracę świeckich z duszpasterzami i między sobą, która rodzi chęć częstego spotykania się.
REKLAMA
– Kościół i ludzie bardzo mnie trzymają. Gdy ktoś chorował na COVID-19, jeździliśmy z pomocą, robiliśmy zakupy, zawoziliśmy posiłki. Kiedy sam byłem w szpitalu, dostawałem wiele wiadomości z zapewnieniem o modlitwie. To bardzo nas do siebie zbliża – podkreśla Krzysztof Juszczal.
O swoim duchowym ubogacaniu się dzięki duszpasterstwu parafialnemu opowiada także Aneta Konarzewska. – Radość z duchowego wzrastania sprawiła, że zaczęłam mocniej angażować się w życie wspólnoty. Formuję się w grupie misyjnej. Spotykamy się w gronie kilku osób, aby przygotować się do niedzielnej Eucharystii. Czytamy tekst Ewangelii z komentarzem Księdza proboszcza i przygotowanymi do tekstu pytaniami – wyjaśnia.
W niedzielę 16 stycznia odbędzie się wspólne kolędowanie rodziców z dziećmi.
– Jest to dla mnie drugi dom duchowy i to, co się w nim dzieje jest dla mnie bardzo ważne. Cieszę się, że nasze dzieci mogą zobaczyć, że chrześcijaństwo to nie jest tylko: „Muszę iść do kościoła w niedzielę”. My tym żyjemy i dzieje się tu wiele dobra – akcentuje nasza rozmówczyni.",Monika M. Zając,https://www.niedziela.pl/numer/2022/3,prezentacja parafii,https://www.niedziela.pl/artykul/157457/nd/U-sw-Bartlomieja-w-Pawlowicach
Prawo na cmentarzach,"Niebawem wejdą w życie nowe przepisy dotyczące cmentarzy i pochówków zmarłych. Co zmieni się na lepsze, a co budzi niepokój nie tylko zwykłych ludzi, ale i Kościoła?","Obowiązujące w Polsce przepisy o cmentarzach i chowaniu zmarłych zostały ustanowione 60 lat temu. Najwyższy więc czas, by dostosować je do współczesności, bo świat wokół zmienił się znacząco – od stosunków społecznych, obyczajowych czy kulturowych poczynając, a na możliwościach technicznych kończąc. Zmieniły się też uregulowania prawa międzynarodowego, np. te dotyczące transportu zwłok, oraz przepisy sanitarne.
W biurze legislacyjnym rządu znajduje się projekt nowej ustawy o cmentarzach i chowaniu zmarłych, która ma już za sobą etap konsultacji społecznych. Teraz rząd pracuje nad jej ostatecznym kształtem, a termin wprowadzenia do Sejmu propozycji nowej ustawy przewiduje się na czerwiec br.
Zmiany, zmiany...
Nowe przepisy mają w sposób kompleksowy uregulować kwestie dotyczące tzw. prawa pośmiertnego. Kto stwierdza zgon, kto go dokumentuje, kto jest właścicielem grobu, a kto cmentarza i za co właściciel takiego miejsca odpowiada. Doprecyzowaniu mają ulec przepisy dotyczące: sposobu chowania zmarłych – w tym np. balsamowania, ekshumacji, kwestii likwidacji grobu, ale też opisania zakresu działań branży firm pogrzebowych.
Projekt zakłada kilka nowoczesnych rozwiązań. Projektodawca przekonuje, że w celu lepszej ochrony miejsc pochówku oraz usprawnienia zarządzania nimi ma być stworzona elektroniczna baza danych o wszystkich miejscach pochówku w Polsce. Dzięki temu będzie można z łatwością ustalić miejsce wiecznego spoczynku konkretnej osoby, ale też w każdej chwili sprawdzić, do kiedy grób jest opłacony i kto ma do niego prawo. Baza ta ma przyjąć formę internetowej mapy dostępnej on-line. System ma sprawić, że bez wychodzenia z domu, z każdego miejsca w Polsce i na świecie, będzie można się skontaktować z zarządcą cmentarza, np. w kwestii wspomnianych opłat czy opieki nad grobem. Powstanie takiej bazy danych wymaga wcześniejszej dygitalizacji – czyli „przepisania” w języku komputerów – wszystkich ksiąg cmentarnych.
REKLAMA
Mają się także pojawić elektroniczna karta urodzin (również z adnotacją o martwym urodzeniu) oraz elektroniczna karta zgonu. W opinii projektodawców powinno to stopniowo wyprzeć tak nielubiany przez petentów papierowy obieg dokumentów. Unowocześnienie pozwoli na automatyczne przekazywanie informacji o czyjejś śmierci do rejestrów państwowych. Żałobnikom zaoszczędzi to wizyty w urzędzie stanu cywilnego, a służbom medycznym ułatwi procedury związane ze stwierdzeniem zgonu i zgromadzeniem stosownej dokumentacji.
Bez niespodzianek
Rządowy projekt ustawy o cmentarzach dopuszcza grzebanie zwłok lub prochów ludzkich jedynie w miejscach do tego przeznaczonych, czyli na cmentarzach. Nie będzie więc tzw. pochówków ekologicznych, rozrzucania prochów na polach pamięci czy na terenach prywatnych. Nadal nie będzie wolno przechowywać prochów zmarłego w domu ani rozsypywać ich w ogrodzie czy innym ukochanym przez zmarłego miejscu, nawet jeśli taka była jego ostatnia wola.
Doprecyzowano też, kto może w Polsce być właścicielem cmentarza (gmina, związek międzygminny, Kościół albo inny związek wyznaniowy) i czym jest grób. Istotna w proponowanych zmianach jest sprawa spopielania zwłok. Najkrócej mówiąc – kremacja ma przebiegać w warunkach większej dbałości o ochronę środowiska, co oznacza pochówki z użyciem biodegradowalnych urn, ubieranie zmarłych w odzież wykonaną z naturalnych materiałów czy odejście od zwyczaju wkładania przez rodzinę do urn czy trumien różnych przedmiotów.
Nie wiadomo, jak nowe prawo odniesie się do pochówków osób zmarłych na COVID-19. Jeśli choroba ta zostanie wpisana na listę chorób zakaźnych, co leży w gestii Ministra Zdrowia, sprawa się skomplikuje przy kolejnym pochówku. Dotyczy to obecnie setek tysięcy rodzin w Polsce, których bliscy zmarli przez 2 lata na COVID-19. Na kolejny pochówek konieczna będzie bowiem zgoda sanepidu.
REKLAMA
Projekt nowej ustawy o cmentarzach reguluje ponadto zasady pochówku dziecka martwo urodzonego w przypadku, gdy nie ustalono jego płci. Jeśli rodzina nie pochowa dziecka w ciągu 6 miesięcy od jego śmierci, obowiązek ten będzie przechodził na gminę. Możliwe też będą masowe spopielenie bądź pochowanie zwłok w zbiorowym grobie.
Rezerwacja i prawo do grobu
Jedną z projektowanych zmian jest zdefiniowanie w konkretny sposób, czym jest „rezerwacja miejsca pochówku”, a czym „prawo do grobu”. W obecnym stanie prawnym przepisy nie wskazują jednoznacznie granic uprawnień osoby, która wniosła opłatę za pochówek, co skutkuje bataliami sądowymi, które czasem kończą się nawet przed Sądem Najwyższym. Ustawodawca chce więc wprowadzić majątkowe, zbywalne i niepodzielne prawo rezerwacji miejsca pochówku.
Osoba dokonująca rezerwacji miejsca pochówku – czyli fundator grobu – będzie decydowała o tym, kto może być pochowany w grobie, czy i jaki postawić na nim nagrobek (zgodnie z regulaminem cmentarza) i jak o grób dbać. Fundator wnosi opłatę, w której wliczona będzie taksa za pierwszą pochowaną w tym grobie osobę.
W momencie pierwszego pochówku rezerwacja miejsca staje się prawem do grobu. Ma ono przysługiwać kolejno: osobie wskazanej w testamencie, małżonkowi, potem dzieciom, wnukom, prawnukom, krewnym wstępnym, czyli rodzicom, dziadkom, pradziadkom, wreszcie krewnym bocznym (np. rodzeństwu). Prawo do grobu ma wygasać po 20 latach od dnia ostatniego pogrzebu. Można je będzie odnowić na kolejne dwie dekady, co zazwyczaj wymaga wniesienia pobieranej przez właściciela cmentarza opłaty.
Prawo do grobu oznacza, że jego posiadacz decyduje nie tylko o tym, kto spocznie w grobie, ale też w kwestii nagrobków, grobowców i innych rozwiązań architektonicznych czy o sposobie sprawowania kultu pamięci zmarłych i metodach opieki nad grobem. Decyduje również o ekshumacji.
Kontrowersje
Sporo kontrowersji budzi zapis projektu (art. 91 ust. 2) mówiący o tym, że wszelkie groby, nagrobki czy grobowce przechodzą na własność właściciela cmentarza – a mogą nim być, przypomnijmy – gmina, Kościół lub inny związek wyznaniowy. Zastrzeżenia do tego rozwiązania zgłosiły m.in. Rada Prawna Konferencji Episkopatu Polski oraz Związek Gmin Wyznaniowych Żydowskich w RP. Kościół wnosi zastrzeżenia do przepisów uściślających prawo do grobu – bo nie zależy mu na przejęciu własności grobów na cmentarzach, którymi zarządza; Związek Gmin Żydowskich natomiast obawia się przepisów o przenoszeniu cmentarzy i likwidacji grobów, co jest w religii żydowskiej niedopuszczalne.",Katarzyna Woynarowska,https://www.niedziela.pl/numer/2022/3,cmentarz,https://www.niedziela.pl/artykul/157364/nd/Prawo-na-cmentarzach
Obserwator,"Zachęcamy do odmawiania Nowenny do Matki Bożej rozwiązującej węzły. Już od dziś poświęć kilka minut w Twoim życiu i zwróć swą twarz ku Tej, która zdeptała głowę szatanowi.","KAZACHSTAN
Bez kolorowej rewolucji
Co najmniej 8 tys. zatrzymanych i 164 zabitych – taki ma być bilans fali protestów, które wybuchły 2 stycznia i przerodziły się w gwałtowne starcia z siłami bezpieczeństwa. Te liczby nie są jednak pewne: tygodniowe demonstracje zakończyły się falą represji. Nikt dokładnie nie wie, ile osób zginęło, ilu jest rannych i zatrzymanych. Zanim manifestanci zaczęli głosić swoje żądania polityczne, protestowali przeciwko drastycznej podwyżce cen gazu. Prezydent Kazachstanu Kasym-Żomart Tokajew ogłosił stan wyjątkowy i nakazał strzelać bez ostrzeżenia do protestujących, których nazwał terrorystami. Na jego wniosek do kraju przybyli żołnierze m.in. z Rosji, Armenii, Białorusi i Tadżykistanu, którzy działają w ramach sił Organizacji Układu o Bezpieczeństwie Zbiorowym (ODKB). Tokajew, jak podkreślają eksperci, wykorzystał niepokoje, by odsunąć Nursułtana Nazarbajewa – byłego prezydenta, który jako szef Rady Bezpieczeństwa Kazachstanu miał spory wpływ na władze.
Zdymisjonowano rząd. Prezydent Rosji Władimir Putin, który w ramach ODKB przysłał do Kazachstanu kilka tysięcy żołnierzy, oświadczył, że nie ma mowy o demokratyzacji takich krajów jak Kazachstan. – Kraje ODKB nie pozwolą na rozchwianie sytuacji u siebie w domu i na realizowanie scenariuszy kolorowych rewolucji – powiedział. Poinformował też, że kontyngent ODKB będzie stacjonował w Kazachstanie przez ograniczony okres, a po wypełnieniu misji zostanie wycofany, w co wątpią zachodni eksperci. Kazachstan – kraj krytykowany za autorytarny system polityczny, ale starający się o utrzymanie niezależności – najpewniej wpada w uzależnienie od Rosji. – Mimo wzmocnienia pozycji Tokajewa w kazachskich elitach jego opinia w społeczeństwie będzie znacząco osłabiona, przez co będzie musiał polegać bardziej na wsparciu Rosji – ocenia Krzysztof Strachota, ekspert warszawskiego Ośrodka Studiów Wschodnich.
Wojciech Dudkiewicz
REKLAMA
ORSZAKI
Dzień dziś wesoły
Pod hasłem „Dzień dziś wesoły” w kilkuset miastach w Polsce przeszły orszaki Trzech Króli. Tematem tegorocznego orszaku było... samo świętowanie; pokazanie, jak ważne są dla ludzi głębokie przeżywanie świąt, radość, spędzanie czasu z rodziną, jednoczenie się z innymi itp. Wydarzeniu przyświecał cel charytatywny: zbiórka na wsparcie wychowanków katolickiego ośrodka w Kenii. W Warszawie orszak – organizowany po raz czternasty – wyruszył z pl. Zamkowego. W role Królów wcielili się przedstawiciele Afryki, Azji i Europy. W homilii wygłoszonej przed orszakiem w katedrze wawelskiej abp Marek Jędraszewski podkreślił, że dary Mędrców w Betlejem wyraziły prawdę o Dzieciątku, któremu oddali oni pokłon. – Gdy składali złoto, chcieli powiedzieć: to Król naszych serc, Władca wszechświata, a gdy kadzidło – że jest Synem Bożym. Przez mirrę chcieli wskazać, że będzie cierpiał dla zbawienia ludzi; odda życie, ale zwycięży – powiedział abp Jędraszewski. Uczestnikom orszaków pobłogosławił papież. – Popieram inicjatywy ewangelizacyjne, które czerpią z tradycji Objawienia Pańskiego i które wykorzystują różne środki komunikacji. Pamiętam zwłaszcza o orszaku Trzech Króli, który odbywa się w Polsce – podkreślił.
w.d.
NATO-UKRAINA-ROSJA
Bez Jałty
Szef unijnej dyplomacji Josep Borrell zadeklarował wsparcie dla Ukrainy; ostrzegł Rosję przed ponowną inwazją na ten kraj oraz podziałem na strefy wpływów. Borrell odwiedził wschodnie rejony Ukrainy, gdzie Rosja w 2014 r. dokonała inwazji. Był też na linii rozgraniczenia między siłami ukraińskimi i kontrolowanymi przez Moskwę separatystami. Zrobił to jako pierwsza osoba, która stoi na czele unijnej dyplomacji. Dla Ukraińców to potwierdzenie solidarności w czasie, gdy grozi im kolejna rosyjska inwazja. Nawiązując do rozmów USA z Rosją, Borrell powiedział, że kraje te muszą uwzględniać stanowisko Unii Europejskiej i głos Ukrainy. – Skończyły się czasy Jałty, kiedy mocarstwa uzgadniały między sobą strefy wpływów – powiedział. Ponownie zagroził Moskwie wysokimi kosztami i ogromnymi konsekwencjami, jeśli ta dokona kolejnego ataku na Ukrainę.
j.k.
REKLAMA
DZIEŃ MISYJNY
Bądźmy misjonarzami
„Obyśmy wszyscy byli w Kościele tym, czym już jesteśmy na mocy chrztu: prorokami, świadkami, misjonarzami Pana!” – zaapelował papież Franciszek w orędziu na tegoroczny Światowy Dzień Misyjny, który w tym roku przypada 23 października. Jego hasło zostało zaczerpnięte z Dziejów Apostolskich i brzmi: „Będziecie moimi świadkami” (1, 8); przypomina ono o powołaniu wszystkich chrześcijan do świadczenia o Chrystusie. W tym roku przypada również 400. rocznica ustanowienia Kongregacji Rozkrzewiania Wiary – dziś ds. Ewangelizacji Narodów – oraz 200. rocznica powstania Dzieła Rozkrzewiania Wiary, które wraz z Dziełem Misyjnym Dzieci i Dziełem św. Piotra Apostoła 100 lat temu uzyskało miano „papieskiego”. Ojciec Święty podkreślił, że tożsamość Kościoła polega na ewangelizowaniu. Zwraca uwagę na to, że misjonarze Chrystusa są posyłani nie po to, aby przekazywać siebie samych, lecz „mają najwyższy zaszczyt ofiarowania Chrystusa słowem i czynem, głosząc wszystkim Dobrą Nowinę o Jego zbawieniu z radością i szczerością tak jak pierwsi Apostołowie”. W ewangelizacji łączą się przykład życia chrześcijańskiego i głoszenie Chrystusa. „Dlatego zachęcam wszystkich do odzyskania odwagi, szczerości, parezji pierwszych chrześcijan, aby dawać świadectwo o Chrystusie słowem i czynem, w każdej dziedzinie życia”.
j.k.
IRLANDIA
Nowa energia
Dzięki gorliwemu zaangażowaniu duchowieństwa i świeckich doświadczymy, w pełnym zakresie życia i posługi wspólnot parafialnych, odnowienia energii i przyjęcia nowych form pomocy i posługi – stwierdził arcybiskup Dublina Dermot Farrell. Jak powiedział, zmiany zachodzą w strukturach kościelnych w całym zachodnim świecie. – Papież Franciszek oferuje nam drogę synodalną jako sposób bycia Kościołem, który jest pełen nadziei, mimo wielu wyzwań, drogę kroczenia razem bardziej blisko siebie – podkreślił duchowny i zaprosił wiernych do „kroczenia tą drogą razem z nim”. Archidiecezja opublikowała raport grupy zadaniowej „Budowanie nadziei”, która ma opracować strategiczny plan odnowy duszpasterskiej w obliczu poważnych wyzwań, takich jak spadek liczby księży i dochodów. – Pewne formy życia kościelnego mogą wymierać. Gdy to zaakceptujemy, nie będzie to oznaczało rezygnacji czy bezsilności, ale nową odpowiedzialność za misję – zaznaczył abp Farrell. Spośród 312 kapłanów, którzy obecnie pełnią posługę w parafiach archidiecezji dublińskiej, 139 ma ponad 70 lat, a 116 z nich pochodzi spoza archidiecezji. W trakcie formacji jest tylko dwóch seminarzystów. Raport mówi o potrzebie ponownego przemyślenia struktur diecezjalnych i parafialnych oraz przekonuje, że to nadzieja inspiruje ludzi do ambitnych działań i podejmowania radykalnych zmian.
j.k.
REKLAMA
POLSKA
Katolickie media
Metropolita krakowski przewodniczył 8 stycznia w niepokalanowskiej bazylice Mszy św. z okazji 100-lecia powstania Rycerza Niepokalanej.
Z uczestnikami uroczystej Liturgii łączył się duchowo Ojciec Święty Franciszek, który przysłał specjalny list. Odczytał go o. Krzysztof Oniszczuk, dyrektor Wydawnictwa Niepokalanów. Papież m.in. wyraził swoją wdzięczność za misję Rycerza... i szczególne słowa uznania skierował pod adresem redaktorów, którym życzył, aby byli autentycznymi świadkami wiary.
W homilii abp Marek Jędraszewski odniósł się do słów Ewangelii wg św. Mateusza: „Idźcie i nauczajcie wszystkie narody...” oraz przypomniał, że w wielkie dzieje posyłania przez Boga mężów wybranych dla Kościoła i świata wpisuje się św. Maksymilian Kolbe i powołany przez niego do życia Rycerz Niepokalanej, związany nierozerwalnie z Rycerstwem Niepokalanej.
REKLAMA
– Rycerz Niepokalanej osiągnął niebywały sukces wydawniczy. Przed wojną ukazywał się w nakładzie ok. miliona egzemplarzy. Ojciec Maksymilian doskonale wiedział, że jeśli nie będziemy mieć katolickich mediów, to nasze świątynie będą kiedyś puste. Trzeba głosić światu prawdę o człowieku, Kościele Chrystusowym, pokazywać, że Bóg jest pośród nas, że działa i jest zwycięski przez Niepokalaną – podkreślił hierarcha.
Jubileuszową Mszę św. poprzedziło sympozjum naukowe poświęcone historii Rycerza Niepokalanej.
ł.k.
GŁÓD
Zagłodzona Afryka
Poziom głodu na świecie rośnie – dotyka już ponad 10% mieszkańców Ziemi. Choć produkuje się więcej żywności niż potrzeba, to ok. 850 mln ludzi nadal głoduje lub jest poważnie niedożywionych – wynika z danych Światowego Programu Żywnościowego (WFP). Zdaniem Organizacji Narodów Zjednoczonych ds. Wyżywienia i Rolnictwa (FAO), zdrowe odżywianie jest poza zasięgiem 3 mld ludzi. Według WFP, w 2020 r. 155 mln osób w 55 krajach doświadczyło braku pożywienia, który zagrażał ich życiu. Kraje, w których panuje najgorsza sytuacja to: Demokratyczna Republika Konga, Jemen, Afganistan, Syria, Sudan, Nigeria, Etiopia i Sudan Południowy. Od 2019 do 2020 r. liczba osób niedożywionych wzrosła o 160 mln, co jest spowodowane w dużej mierze konfliktami, zmianami klimatycznymi i pandemią. Wzrost głodu i niedożywienia w latach 2019-20 był najsilniejszy w Ameryce Łacińskiej i na Karaibach (9%) oraz w Afryce (5,4%). Nawet w Ameryce Północnej i Europie, gdzie odnotowuje się najniższe wskaźniki braku bezpieczeństwa żywnościowego, jego rozpowszechnienie wzrosło po raz pierwszy, od kiedy bada to FAO, czyli od 2014 r. Szacuje się, że 14 mln dzieci poniżej 5. roku życia na całym świecie cierpi z powodu poważnego niedożywienia, jednak tylko 25% z nich ma dostęp do leczenia, które ratuje życie. W ubiegłym roku ponad 149 mln najmłodszych poniżej 5. roku życia było zbyt niskich jak na swój wiek, a 45 mln – zbyt chudych jak na swój wzrost.
j.k.
REKLAMA
GEOPOLITYKA
Finlandia w NATO?
Prezydent Finlandii Sauli Niinistö stwierdził, że w sytuacji, gdy suwerenność niektórych państw, takich jak Finlandia i Szwecja, bywa podważana, w interesie Finlandii jest zachowanie możliwości ubiegania się o członkostwo w NATO. Wypowiedź nie jest zupełnie jasna, a choć Niinistö cieszy się dużą popularnością w kraju i ma wpływ na opinię publiczną, to za obecnością w NATO opowiada się mniejszość Finów. Podobne spekulacje dotyczą Szwecji, która czuje się jeszcze bardziej zagrożona ze strony Rosji. Oba te kraje bardzo blisko współpracują z NATO, m.in. biorą udział w jej manewrach i ćwiczeniach, a także ściśle współpracują z członkiem NATO – Norwegią. Mimo to starają się respektować zasadę przychylnej neutralności. Zaostrzenie sytuacji międzynarodowej ożywia jednak dyskusję, czy powinny one rozpocząć negocjacje akcesyjne.
j.k.
INFRASTRUKTURA
Nowe możliwości
Centralny Port Komunikacyjny (CPK) Solidarność – węzeł transportowy oparty na zintegrowanych ze sobą węzłach: lotniczym i kolejowym, a także kilka innych polskich inwestycji dopisano do priorytetów Unii Europejskiej na najbliższe lata. Otwiera to nowe możliwości pozyskania dla nich unijnego dofinansowania. Komisja Europejska opublikowała właśnie projekt nowego rozporządzenia, które uwzględnia niektóre polskie propozycje dotyczące rewizji Transeuropejskiej Sieci Transportowej. Do priorytetów inwestycyjnych UE na najbliższe lata obok Portu Solidarność dopisano przedłużenie Centralnej Magistrali Kolejowej na północ Polski, linie kolejowe z Ostrołęki przez Łomżę do Giżycka, a także port lotniczy Olsztyn-Mazury. – Ich powstanie ma się stać wkładem Polski w europejski system transportu – powiedział Marcin Horała, pełnomocnik rządu ds. CPK. Sieć powstających korytarzy transportowych łączy prawie 450 strategicznych miejsc w UE. – To świetna wiadomość. Otwiera przed spółką CPK możliwość skutecznego wnioskowania o kolejne środki unijne – dodał.
w.d.
REKLAMA
ROSJA
W obronie Memoriału
Nie milkną echa decyzji rosyjskiego Sądu Najwyższego o likwidacji Stowarzyszenia Memoriał. – Unia Europejska zdecydowanie potępia tę decyzję – oświadczył Josep Borrell, wysoki przedstawiciel Unii ds. zagranicznych. – Memoriał odgrywa ważną rolę w ochronie pamięci o represjach politycznych i łamaniu praw człowieka – dodał. Memoriał od 30 lat zajmuje się badaniem represji politycznych w ZSRR. Prowadzi też wykaz obecnych więźniów politycznych w Rosji. Szef niezależnego radia Echo Moskwy – Aleksiej Wieniediktow tę decyzję ocenia jako zemstę. – Ci, którzy czują się współodpowiedzialni za zbrodnie sowieckie, próbują uciszyć Memoriał – stwierdził. Adwokat organizacji – Maria Ejsmont zapowiedziała odwołanie się od tej decyzji. Odwołanie w Rosji, a w razie konieczności także do Europejskiego Trybunału Praw Człowieka, zapowiedział szef stowarzyszenia Jan Raczyński. Dodał, że niemożliwe jest całkowite powstrzymanie działalności Memoriału, ponieważ organizacja ma struktury, które nie są osobami prawnymi.
w.d.
CENZURA
Meta Fecebooka
Decyzja o zamknięciu profilu Konfederacji na Facebooku „uderza w podstawowe wartości demokratyczne” – zaznaczył premier Mateusz Morawiecki. Choć sam nieraz spierał się z Konfederacją, nie godzi się, by odbierać jej prawo głosu. Według firmy Meta (to obecna nazwa Facebooka), fanpage Konfederacji został usunięty z powodu powtarzających się naruszeń zasad portalu dotyczących dezinformacji nt. COVID-19, w szczególności „twierdzeń o tym, że maski nie ograniczają rozprzestrzeniania się choroby, że śmiertelność COVID-19 jest taka sama lub niższa niż grypy, a także że szczepionki na COVID-19 nie zapewniają żadnej odporności i są nieefektywne”. Dodatkowym powodem było naruszanie przez autorów postów zasad dotyczących mowy nienawiści przez publikowanie „treści bezpośrednio atakujących inne osoby na podstawie tzw. cech chronionych, takich jak narodowość czy orientacja seksualna”. „Wolność słowa ma sens tylko, jeśli każdy może swobodnie prezentować swoje poglądy, jednocześnie nie niszcząc wolności drugiego człowieka” – napisał polski premier. „Właściciele platform społecznościowych muszą zrozumieć, że wolność debaty oznacza, iż pojawiają się w niej poglądy, z którymi się nie zgadzamy” – podkreślił. Poseł Konfederacji Krzysztof Bosak nazwał usunięcie ingerencją w polską demokrację na rzecz nie prawdy, ale zawężenia swobody debaty i wyboru politycznego. Zapowiedział pozew cywilny przeciwko firmie i projekt ustawy o ochronie swobody informacji.
j.k.
REKLAMA
CYFROWA BIBLIOTEKA
Watykańskie źródła
Dzięki międzynarodowej współpracy digitalizowane są bezcenne zasoby biblioteki Papieskiego Instytutu Wschodniego. Jest to jedna z najlepiej wyposażonych na świecie bibliotek, jeśli chodzi o zbiory nt. chrześcijańskiego Wschodu. W połowie roku zgromadzone w niej dzieła będą łatwo dostępne globalnie, bez konieczności odbywania podróży do Rzymu. Biblioteka jest unikatowa na skalę światową. Jej zbiory liczą ok. 200 tys. tomów i ok. 1 tys. tytułów czasopism. Wiele książek pochodzi z Syrii, Iraku, Libanu czy Etiopii – rejonów, gdzie konflikty zagrażają zbiorom; część pozycji pochodzi z krajów, w których szalała autorytarna cenzura. Ciekawostką jest, że w bibliotece znajduje się wiele publikacji zakazanych w Związku Sowieckim, m.in. jest pełna kolekcja Prawdy, włącznie z numerami ocenzurowanymi przez Sowietów.
Początki tej wyjątkowej bibliotece dał francuski ksiądz Eugene Tisserant, który w 1937 r. wypłynął z Triestu w poszukiwaniu cennych książek. Po przeszukaniu księgarń i prywatnych kolekcji rozrzuconych po Bliskim Wschodzie i Europie wrócił w następnym roku do Rzymu z 2,7 tys. toma.
Ksiądz David Nazar, rektor instytutu, podkreśla: – Zachowujemy zasoby tak wielu Kościołów i kultur, aby ludzie mogli do nich wrócić i spojrzeć na swoje korzenie, szczególnie wówczas, gdy kraje, z których pochodzą, są w rozsypce. Potrzebę digitalizacji zbiorów potwierdziła pandemia, która uwidoczniła, jak ważne jest posiadanie cyfrowego dostępu do źródeł akademickich.
j.k.
REKLAMA
POSTĘPY POSTĘPU
Wspomogą śmierć
W Austrii weszło w życie prawo dotyczące możliwości dokonywania wspomaganej śmierci. Mogą z niej skorzystać osoby dorosłe, zdrowe psychicznie, które chcą przyspieszyć swój zgon, gdyż chorują np. na nieuleczalne schorzenie. Zgodę na eutanazję muszą wydać dwaj lekarze, w tym ekspert medycyny paliatywnej. Po rozmowie z nimi chętne osoby mają czas na podjęcie decyzji, który wynosi 12 tyg., a w przypadku choroby śmiertelnej – 2 tyg. Po tym czasie mogą u notariusza sporządzić testament i otrzymać w aptece truciznę. Legalizację eutanazji krytykuje Kościół katolicki, który przekonuje, że człowiek ma prawo do życia od poczęcia do naturalnej śmierci.
j.k.
SONDAŻ CBOS
Morawiecki roku
zapytało Polaków, któremu politykowi należy przyznać miano Polityka Roku 2021. Tytuł ten, drugi raz z rzędu, zdobył premier Mateusz Morawiecki, który w badaniu przeprowadzonym przez CBOS uzyskał 10% głosów. Na drugim miejscu znalazł się prezydent Andrzej Duda, którego wskazało 8% respondentów. Po 4% głosów otrzymali: Rafał Trzaskowski, Donald Tusk, Szymon Hołownia i Jarosław Kaczyński. 57% badanych nie potrafiło wskazać konkretnego nazwiska. W ocenie 27% osób żaden z polityków nie zasłużył na tytuł Polityka Roku 2021.
j.k.",,https://www.niedziela.pl/numer/2022/3,obserwator,https://www.niedziela.pl/artykul/157355/nd/Obserwator
"Weigel: nie ma podstaw do optymizmu, lecz są motywy nadziei","Chrześcijanie wykraczają poza doraźne perspektywy chwili obecnej, która nie daje podstaw do optymizmu i swą nadzieję pokładają w Chrystusie – Panu dziejów – pisze w swoim felietonie na łamach „The First Things” znany amerykański intelektualista katolicki, George Weigel.","Chociaż historia jest zawsze pełna niespodzianek, w tym także miłych, muszę przyznać, że nie jestem pełen zielonoświątkowej radości, gdy myślę o następnych dwunastu miesiącach.

PODZIEL SIĘ CYTATEM
Polityka światowa będzie prawdopodobnie ponura. Rosyjski niedźwiedź będzie kontynuował swoją agresję na Ukrainie, być może w sposób kinetyczny. Chiny zintensyfikują swoją presję na Tajwan po Zimowych Igrzyskach Olimpijskich (podczas których masowe łamanie praw człowieka przez komunistyczny reżim nie zyska takiej uwagi mediów, jak ruch Black Lives Matter [międzynarodowy ruch walczący o prawa osób czarnoskórych – przyp. KAI] w 2020 roku). Demokracja będzie ulegać dalszej erozji w Ameryce Łacińskiej. Reżimy autorytarne i totalitarne będą bronić uchodźców i migrantów, wymyślając nowe formy handlu ludźmi, by zdestabilizować Zachód. Unia Europejska będzie nadal nalegać (tak jak ostatnio), że ograniczenia w zabijaniu nienarodzonych dzieci stanowią „przemoc ze względu na płeć”, ponieważ aborcja na żądanie jest „podstawowym prawem człowieka”, które „nie może być podporządkowane kwestiom kulturowym, religijnym lub politycznym”. Światowa Organizacja Zdrowia pozostanie przeszkodą w dotarciu do prawdy o pochodzeniu pandemii COVID-19.
Czy życie w Stanach Zjednoczonych dnia dzisiejszego będzie spokojniejsze? Wątpię. W okresie poprzedzającym listopadowe wybory [do Izby Reprezentantów – przyp. KAI], każda partia będzie demonizować drugą jako śmiertelne zagrożenie dla państwa. W internecie i mediach społecznościowych będą kwitły dziwaczne teorie spiskowe. Będzie narastał nieprzyzwoity dług publiczny. Jeśli Sąd Najwyższy spełni swój konstytucyjny obowiązek i wyśle Roe v. Wade i Casey v. Planned Parenthood do historycznego śmietnika, w którym znajduje się Dred Scott v. Sandford i Plessy v. Ferguson, [chodzi o ograniczenie aborcji – przyp. KAI] w całym kraju będzie toczyć się pięćdziesiąt jeden sporów o zapewnienie ochrony prawnej nienarodzonym; debaty te nie będą prawdopodobnie bardziej racjonalne niż te dotyczące innych zażartych kwestii związanych z wojną kulturową. A w miarę jak nieudolność poznawcza prezydenta staje się coraz bardziej oczywista, pojawia się możliwość kryzysu konstytucyjnego.
REKLAMA
A co z jedynym Kościołem, świętym, katolickim i apostolskim? Łódź Piotrowa wydaje się zmierzać ku jeszcze bardziej burzliwym morzom. Rzymska niechęć do Kościoła katolickiego w Stanach Zjednoczonych (oparta na groteskowej karykaturze) wyrazi się w nieprzyjemny sposób. W całym Kościele światowym nasili się liberalno-katolicki autorytaryzm i zastraszanie; podobnie jak apokaliptycyzm na drugim krańcu katolickiego spektrum opinii. „Synodalność” pozostanie niezdefiniowana, ale „proces synodalny” „słuchania” będzie kontynuowany, a głosy katolickiej dekonstrukcji prawdopodobnie zdominują dyskusję - tak jak to z pewnością ma miejsce w Niemczech, gdzie „droga synodalna”, która sprawiłaby, że w grymasie dezaprobaty skrzywiłby się Marcin Luter, głosowała we wrześniu minionego roku, by przedyskutować, czy Kościół potrzebuje sakramentu kapłaństwa. A Watykan, jak można podejrzewać, nadal będzie rozczarowywał tych, którzy modlą się o jego powrót do zdecydowanej obrony podstawowych praw człowieka każdej istoty ludzkiej.
Zastanawiając się nad tym wszystkim, zadzwoniłem niedawno do przyjaciela i powiedziałem: „Przekaż mi jakąś dobrą wiadomość”. Na co on natychmiast odpowiedział: „Jezus Chrystus jest Panem”.
Dokładnie tak.
Zawsze dobrze dla Kościoła, gdy składa to podstawowe wyznanie wiary, ale szczególnie wtedy, gdy na panoramie dziejowej wydłużają się cienie. Dobrym sposobem zakorzenienia się w pierwszej chrześcijańskiej proklamacji – „Jezus jest Panem"" - jest przywrócenie starożytnego zwyczaju ogłaszania daty Wielkanocy i innych świąt ruchomych Roku Kościelnego zaraz po odczytaniu lub odśpiewaniu Ewangelii w uroczystość Objawienia Pańskiego. Oto formuła, której kapłan-celebrans lub diakon mógłby użyć w tym roku, zaczerpnięta z Mszału Rzymskiego:
REKLAMA
Drodzy bracia i siostry.
Chwała Pańska objawiła się pośród nas i zawsze będzie się objawiać aż do powtórnego przyjścia Chrystusa.
W rytmie i wydarzeniach czasu wspominamy i przeżywamy tajemnice zbawienia.
Centrum całego roku liturgicznego jest Święte Triduum Męki, Śmierci i Zmartwychwstania Pańskiego, które osiąga szczyt w Niedzielę Zmartwychwstania. W tym roku Wielkanoc będziemy obchodzili 17 kwietnia.
W każdą niedzielę - Paschę tygodnia, Kościół święty uobecnia wielkie wydarzenie, przez które Chrystus zwyciężył grzech i śmierć. Ze świąt Paschalnych wypływają wszystkie święte dni:
Środa Popielcowa, rozpoczynająca Wielki Post przypada w tym roku 2 marca;
Wniebowstąpienie Pańskie - 26 maja;
Zesłanie Ducha Świętego – 5 czerwca;
Uroczystość Najświętszego Ciała i Krwi Pańskiej – 19 czerwca;
W dniu 27 listopada przypada 1 Niedziela Adwentu.
Równocześnie w święta Matki Bożej, apostołów, świętych i we Wspomnienie Wiernych Zmarłych, Kościół pielgrzymujący na ziemi głosi Paschę swojego Pana.
Bez względu na perypetie i trudne doświadczenia dziejowe, chrześcijanie żyją w innej strefie czasowej: w strefie czasowej historii zbawienia. Jest to prawda, o której świadczy uroczysta proklamacja liturgiczna tych dat. I właśnie dlatego, niezależnie od tego, jak chwiejne są podstawy optymizmu, mamy wszelkie powody do nadziei.","st (KAI)
/Waszyngton",,George Weigel,https://www.niedziela.pl/artykul/75950/Weigel-nie-ma-podstaw-do-optymizmu-lecz
Kościół w Polsce 2021 – najważniejsze wydarzenia,"Prezentujemy kalendarium najważniejszych wydarzeń mijającego, 2021 roku, w Kościele katolickim w Polsce.","STYCZEŃ
4 - Bp Marek Solarczyk, dotychczasowy biskup pomocniczy diecezji warszawsko-praskiej, został mianowany przez papieża Franciszka biskupem diecezji radomskiej. Ingres 53-letniego hierarchy do tamtejszej katedry odbył się 27 stycznia.
6 - Pod hasłem „Panu dzięki oddawajmy” w Uroczystość Objawienia Pańskiego odbyły się Orszaki Trzech Króli. Z powodu pandemii były one mniej liczne: w niektórych miastach Mędrcy odwiedzili poszczególne parafie, w innych odbyły się korowody samochodowe, a w jeszcze innych - Mini Orszaki.
15 - Ks. dr Maciej Będziński, mianowany przez Kongregację Ewangelizacji Narodów dyrektorem krajowym Papieskich Dzieł Misyjnych w Polsce, objął swój urząd.
17 - Po raz 24. obchodzono Dzień Judaizmu w Kościele katolickim w Polsce - tym razem pod hasłem „Życie i śmierć. ‘Kładę dziś przed tobą życie i szczęście, śmierć i nieszczęście’” (Pwt 30,15). Na program obchodów zorganizowanych na warszawskiej Pradze złożyły się: Modlitwa katolików i Żydów na Cmentarzu Żydowskim na stołecznym Bródnie, Liturgia Słowa i koncert pieśni żydowskich.
18 - Zmarł ks. Artur Godnarski, koordynator Przystanku Jezus, sekretarz Zespołu KEP ds. Nowej Ewangelizacji. Miał 50 lat.
21 - W katedrze polowej Wojska Polskiego sprawowano Mszę św. w 30. rocznicę przywrócenia Ordynariatu Polowego w Polsce.
23 - W katedrze pw. Opieki Przenajświętszej Bogurodzicy w Olsztynie odbyła się uroczysta proklamacja utworzenia nowej eparchii (diecezji) Kościoła greckokatolickiego - olsztyńsko-gdańskiej; święcenia biskupie, bp Arkadiusza Trochanowskiego oraz intronizacja do katedry olsztyńsko-gdańskiej jej pierwszego w historii ordynariusza. Boskiej Liturgii przewodniczył arcybiskup większy kijowsko-halicki Światosław Szewczuk.
18-25 - Pod hasłem „Trwajcie w mojej miłości, a przyniesiecie obfity owoc“ zaczerpniętym z Ewangelii św. Jana obchodzono Tydzień Modlitw o Jedność Chrześcijan. Choć w wymiarze ograniczonym z powodu pandemii, także w tym roku wierni różnych wyznań spotykali się na ekumenicznych nabożeństwach i słuchali homilii przedstawicieli innych Kościołów.
REKLAMA
24 - Obchodzono Dzień Solidarności z Chorwacją. Z inicjatywy przewodniczącego Episkopatu w kościołach zbierano datki na rzecz ofiar trzęsienia ziemi, które nawiedziło ten kraj 29 grudnia 2020 r.
25 - Bp Damian Bryl, dotychczasowy biskup pomocniczy archidiecezji poznańskiej, został mianowany przez papieża Franciszka biskupem kaliskim. Ingres 52-letniego hierarchy do tamtejszej katedry odbył się 27 marca.
26 - Pod hasłem „Chrześcijanie i muzułmanie: wspólnie chroniąc miejsca kultu”, obchodzono XXI Dzień Islamu w Kościele katolickim w Polsce. Podczas centralnych obchodów, które odbyły się online, przedstawiciele obydwu religii czytali Biblię i Koran, modlili się i dyskutowali. Inicjatywa polskiego Episkopatu o ustanowieniu Dnia Islamu jest pionierską w skali światowej.
27 - Trybunał Konstytucyjny opublikował uzasadnienie do wyroku z 22 października 2020 r., w którym uznał za niezgodny z Konstytucją przepis dopuszczający aborcję w przypadku dużego prawdopodobieństwa ciężkiego i nieodwracalnego upośledzenia płodu. - Dziś rządzący, Kościół i wszystkie środowiska, mają przede wszystkim obowiązek zadbać o rodziców, kobiety i ich niepełnosprawne dzieci, aby w trudnej sytuacji nikt nie został osamotniony i bez wsparcia – skomentował bp Wiesław Śmigiel, przewodniczący rady KEP ds. Rodziny.
29 - Zmarł o. Andrzej Koprowski SJ, twórca redakcji programów katolickich w Polskim Radio i TVP, dyrektor programowy Radia Watykańskiego, współorganizator wizyt Ojca Świętego w Polsce. Miał 80 lat.
29 - Zmarł o. Hugolin Langkammer OFM, wybitny biblista, w latach 1987-1993 dziekan Wydziału Teologii KUL, wykładowca wielu zagranicznych uczelni, autor ponad 60 książek. Miał 90 lat.
REKLAMA
LUTY
1 - Zmarł o. Marcin (Andrzej) Babraj OP, założyciel i wieloletni redaktor naczelny miesięcznika, a następnie wydawnictwa „W drodze”. Miał 87 lat.
8 - Ks. prof. Alfred Wierzbicki, filozof, publicysta i poeta odebrał w Warszawie Nagrodę Polskiego PEN Clubu im. Pruszyńskich „za wagę i odwagę postawy i słowa w nauczaniu, w publicystyce, w poezji – i w życiu”.
10 - Minęła 10. rocznica śmierci abp. Józefa Życińskiego, metropolity lubelskiego, teologa, filozofa, publicysty, współzałożyciela KAI. - Mówi się, że nie ma ludzi niezastąpionych ale w przestrzeni publicznej abp. Życińskiego nikt dotychczas nie zastąpił – ocenił jego przyjaciel, prof. Michał Heller podczas rocznicowej konferencji na KUL.
19 - Pod hasłem: „Wspólnota ze Zranionymi” w Kościele w Polsce obchodzono Dzień modlitwy i pokuty za grzech wykorzystania seksualnego małoletnich. Inicjatywa ustanowiona została przez KEP w 2014 r. „Wpierw troska o skrzywdzonych, potem ratunek dla grzesznika. Wybacz, Panie, Kościołowi przypadki, w których tę prawidłowość odrzucono” – mówił w katedrze gnieźnieńskiej Prymas Polski.
MARZEC
2 - Abp Tadeusz Wojda SAC, dotychczasowy arcybiskup białostocki, został mianowany arcybiskupem metropolitą gdańskim. Ingres 64-letniego hierarchy do tamtejszej katedry odbył się 28 marca.
5 - Zaprezentowano opracowany przez Katolicką Agencję Informacyjną raport „Kościół w Polsce”, zawierający wszechstronną panoramę działań Kościoła na różnych polach, m.in. duszpasterskim, społecznym, charytatywnym oświatowym, kulturowym. Raport ukazuje, że niezależnie od silnych prądów sekularyzacyjnych, polskie społeczeństwo cechuje wciąż mocne przywiązanie do wiary, a Kościół posiada tu olbrzymi potencjał apostolski, nieporównywalny do wielu innych krajów. Wśród największych problemów wymienia się spadek zaufania do Kościoła i zmniejszającą się religijność młodzieży. W prezentacji uczestniczyła min. dyrektor CBOS prof. Mirosława Grabowska i bp Grzegorz Suchodolski. Całość raportu: https:// www.ekai.pl/wp-content/uploads/2021/04/KAI_Raport_Kosciol-_w_Polsce_2021_2.pdf
REKLAMA
10-11 - Podczas zebrania plenarnego KEP w Warszawie przyjęto „Ratio institutionis sacerdotalis pro Polonia” - dokument określający zasady formacji kapłańskiej, czyli proces kształcenia przyszłych duchownych. Abp Wojciech Polak, delegat KEP ds. Ochrony Dzieci i Młodzieży, zaprezentował raport roczny przygotowany przez swoje Biuro i Fundację Świętego Józefa KEP. Jej zadaniem jest pomoc osobom skrzywdzonym wykorzystaniem seksualnym w Kościele. Na realizowane w 2020 r. projekty przeznaczono blisko 714 tys. zł. Wszystkie polskie diecezje wpłaciły jej solidarnie jako składki od duchowieństwa ponad 3,5 mln. zł.
19 - Rozpoczęły się obchody ustanowionego przez Franciszka Rok Rodziny „Amoris Laetitia” (Radość miłości). - To powinien być czas wczytywania się w tekst, bo recepcja tej adhortacji w Polsce jest słaba – oceni krajowy duszpasterz rodzin ks. dr Przemysław Drąg. Jego zdaniem Kościołowi w Polsce potrzebna jest zmiana mentalności, by – zauważając zagrożenia – głosił przede wszystkim pozytywną naukę o pięknie małżeństwa i rodziny.
24 - Minęła 100. rocznica urodzin Sługi Bożego ks. Franciszka Blachnickiego, wybitnego duszpasterza, założyciela Ruchu Światło-Życie. Jego postać przypominano podczas Mszy św. sprawowanych w całym kraju; w specjalnej uchwale hołd za “ krzewienie cnót moralnych i opór przeciwko komunizmowi” złożył duchownemu Sejm RP.
KWIECIEŃ
4 - Podobnie jak w poprzednim roku, Wielki Tydzień i Wielkanocne Święta obchodzono w warunkach obostrzeń sanitarnych związanych z pandemią. Udział we Mszach i nabożeństwach został ograniczony do 1 osoby na 20 metrów kwadratowych świątyni. Przed kościołami, na powietrzu, wierni mogą się zbierać, zachowując odległość 1,5 metra.
REKLAMA
14 - Osoby, wspólnoty i instytucje najbardziej zasłużone dla misyjnego dzieła Kościoła odebrały medale „Benemerenti in Opere Evangelizationis”. Wyróżnienie przyznawane przez Komisję Episkopatu Polski ds. Misji otrzymali m.in.: prof. Jerzy Stefaniak z Uniwersytetu Medycznego w Poznaniu, Dr Aneta Rayzacher-Majewska, zaangażowana w Papieskie Dzieło Misyjne Dzieci oraz Redakcja programów Katolickich TVP.
18 - Po raz piąty odbyło się narodowe Czytanie Pisma Świętego. Honorowy patronat nad wydarzeniem objęli Przewodniczący KEP i Premier RP. Jednocześnie była to inauguracja XIII Tygodnia Biblijnego, któremu towarzyszyły słowa: “Zgromadzeni na świętej wieczerzy”. - Specyfiką tegorocznych obchodów powinno być rodzinne i osobiste czytanie Pisma Świętego – powiedział ks. prof. Henryk Witczyk, przewodniczący dzieła Biblijnego im. Jana Pawła II.
21 - Zmarł abp Wojciech Ziemba, arcybiskup senior archidiecezji warmińskiej, a wcześniej m.in. pierwszy biskup diecezji ełckiej, arcybiskup metropolita białostocki. Miał 79 lat.
27 - Bp Krzysztof Wętkowski, dotychczasowy biskup pomocniczy archidiecezji gnieźnieńskiej, został mianowany przez papieża Franciszka biskupem diecezji włocławskiej. Ingres 57-letniego hierarchy do katedry we Włocławku odbył się 19 czerwca.
27 - 40,8 proc. parafii rzymskokatolickich w Polsce transmitowało online Mszę św. podczas pierwszej fali pandemii koronawirusa – wynika z badań przeprowadzonych przez zespół naukowców z Wyższej Szkoły Informatyki i Zarządzania z siedzibą w Rzeszowie, Uniwersytetu Warszawskiego oraz Katolickiego Uniwersytetu Lubelskiego. Wśród największych polskich parafii ponad 75% transmitowało niedzielne Msze św., a spośród najmniejszych 18,1 proc,
MAJ
2 - 25-lecie reaktywacji obchodziła Akcja Katolicka. Z tej okazji Mszy św. w katedrze św. Jana Chrzciciela w Warszawie przewodniczył bp Piotr Jarecki. - Akcjo Katolicka w Polsce, jesteś potrzebna Kościołowi i Ojczyźnie. Bądź kreatywna, nie bój się nowości, ufaj Bogu i człowiekowi - zachęcał duchowny.
REKLAMA
3 - Na Jasnej Górze obradowała Rada Stała KEP. Mówiono m.in. o kwestiach duszpasterskich w dobie pandemii, beatyfikacji kard. Stefana Wyszyńskiego i Matki Czackiej, języka używanego w debacie publicznej i życiu społecznym oraz o kwestii wystąpień duchownych w mediach. Biskupi zapowiedzieli rewizję wydanego 17 lat temu dokumentu na ten temat., bowiem, jak zaznaczyli, publiczne wystąpienia duchownych w mediach nie zawsze są w pełni zgodne nauką Kościoła.
13 - Co najmniej 230 zakonników pracowało w czasie pandemii w szpitalach, domach pomocy społecznej lub izolatoriach, bezpośrednio służąc przy łóżkach chorych i umierających z powodu COVID-19 – poinformowała Konferencja Wyższych Przełożonych Zakonów Męskich w Polsce. Zakonnicy zwrócili też uwagę na problem odejść od praktyk religijnych, które „dokonały się w czasie pandemii (choć nie tylko z powodu pandemii)”. Ich zdaniem, nie wiadomo jeszcze czy jest to trwała tendencja.
16 - W uroczystość ku czci św. Andrzeja Boboli, w warszawskim sanktuarium pod jego wezwaniem, zainaugurowano obchody jubileuszowego Roku Ignacjańskiego ogłoszonego przez generała jezuitów z okazji 500 – lecia nawrócenia św. Ignacego Loyoli oraz 400-lecia jego kanonizacji. - Jezuici podejmując rozmaite reformy w Kościele prowadzili je zawsze w jedności z Kościołem. To bardzo ważna wskazówka na dzisiejsze czasy – powiedział podczas liturgii bp Piotr Jarecki.
28- W Warszawie zmarł prof. Henryk Samsonowicz, jeden z najwybitniejszych polskich mediewistów, autor wielu cennych opracowań dotyczących średniowiecznych miast, także historii Kościoła. Miał 91 lat.
CZERWIEC
4 - Eucharystia jest sakramentem miłości, wzywa nas do miłości Boga i bliźniego. Nie można bowiem kochać Boga, kiedy się nie miłuje człowieka – wskazywali biskupi w Boże Ciało. Apelowali o powrót do realnego uczestnictwa w Eucharystii przy jednoczesnym respektowaniu wciąż obowiązujących zasad sanitarnych.
REKLAMA
5 - Błogosławieństwo uszu, „Manifest prostoty”, modlitwa za Kościół i przejście przez słynną Bramę-Rybę jako deklaracja pójścia za Chrystusem – to najważniejsze punkty XXV Spotkania Młodych Lednica 2000. Tym razem odbyło się ono pod hasłem “Usłysz” - z powodu pandemii po raz drugi w formule online.
11-12 - Jesienna wizyta biskupów „ad limina apostolorum” w Watykanie, rodzina, wyzwania duszpasterskie po pandemii i formacja księży – to główne tematy 389. Zebrania Plenarnego KEP w Kalwarii Zebrzydowskiej. W Krakowie biskupi ponowili, dokonany 100 lat temu, Akt poświęcenia Narodu Polskiego Najświętszemu Sercu Pana Jezusa.
20 - Na Jasnej Górze odbyła się 40. pielgrzymka zorganizowana przez Zespół Konferencji Episkopatu Polski ds. Apostolstwa Trzeźwości i Osób Uzależnionych. Podkreślano, że rodzina, Kościół, samorząd i państwo muszą podjąć zdecydowane działania nad ochroną trzeźwości w ojczyźnie. Pogłębiające się pijaństwo zaczyna zagrażać bytowi biologicznemu narodu – alarmują zaangażowani w apostolstwo trzeźwości.
21 - W polskich szkołach pracuje obecnie nieco ponad 40,7 tys. nauczycieli religii i 3936 nauczycieli etyki – dowiedziała się KAI w Ministerstwie Edukacji i Nauki. Jednocześnie resort informuje, że w zależności od programu kształcenia pobranego przez absolwentów teologii dyrektorzy szkół będą mogli uznać ich kwalifikacje do nauczania filozofii lub etyki.
22-24 - w Warszawie odbyło się sympozjum naukowe „Modele misyjne i areopagi współczesnego zaangażowania misyjnego”. - Misjonarze to najpiękniejsza twarz Kościoła posłanego, ubogiego, miłosiernego – powiedział na rozpoczęcie spotkania bp Jerzy Mazur. Przewodniczący Komisji KEP ds. Misji wskazał, że szczególnym wyzwaniem dla Kościoła jest dziś obecność na tzw. kontynencie cyfrowym. Na misjach „ad gentes” (czyli w tradycyjnych krajach misyjnych) posługuje 1883 polskich misjonarzy i misjonarek, którzy przebywają w 99 krajach na 5 kontynentach. Wśród nich jest 303 księży diecezjalnych, 879 zakonników i 662 siostry zakonne oraz 39 misjonarzy świeckich. Ponadto na terenach b. ZSRR pracuje 197 księży diecezjalnych, 367 kapłanów zakonnych, 37 braci i 213 sióstr z Polski.
REKLAMA
28 - W okresie od 1 lipca 2018 r. do 31 grudnia 2020 wpłynęło do diecezji oraz zakonów męskich 368 zgłoszeń dotyczących wykorzystywania seksualnego osób małoletnich - to dane z raportu Biura Delegata KEP ds. ochrony dzieci i młodzieży oraz Instytutu Statystyki Kościoła Katolickiego. Zgłoszenia dotyczą czynów z lat 1958-2020. 51% zgłoszeń jest nadal w trakcie badania, zaś 39% zarzutów uznano za potwierdzone lub uwiarygodnione na etapie wstępnym lub przez Kongregację Nauki Wiary. „To są dane statystyczne, suche liczby, które przecież nie są w stanie wyrazić cierpienia pojedynczych osób w ten sposób skrzywdzonych” - powiedział abp Wojciech Polak, delegat KEP ds. Ochrony Dzieci i Młodzieży. Badanie było kontynuacją kwerendy, której wyniki opublikowano w marcu 2019.
LIPIEC
9 - Metropolita katowicki abp Wiktor Skworc złożył rezygnację z ważnych funkcji w KEP, zobowiązał się wesprzeć z prywatnych środków wydatki diecezji tarnowskiej związane ze prawami wykorzystywania seksualnego oraz poprosił o wyznaczenie Arcybiskupa Koadiutora. Decyzję tę podjął po dochodzeniu przeprowadzonym przez Stolicę Apostolską, w związku z zaniedbaniami dokonanymi w latach 1998 - 201, gdy był biskupem tarnowskim.
11 - Żydzi i chrześcijanie modlili się dziś wspólnie w Jedwabnem, w 80. rocznicę dokonanego tam pogromu Żydów. W uroczystości uczestniczyli m.in. Naczelny Rabin Polski Michael Schudrich i bp Rafał Markowski, przewodniczący Komitetu KEP ds. Dialogu z Judaizmem.
REKLAMA
16 - Bp Józef Guzdek, dotychczasowy biskup polowy Wojska Polskiego, został mianowany przez papieża Franciszka arcybiskupem metropolitą białostockim. Ingres do tamtejszej katedry 65-letni duchowny odbył 4 września.
17 - Za 50 lat istnienia wspólnot „Wiara i Światło” w świecie dziękowali na Jasnej Górze jego przedstawiciele. Ruch ma charakter międzynarodowy i ekumeniczny, skupia osoby z niepełnosprawnością intelektualną, ich rodziny i przyjaciół. Hasłem przewodnim ogólnopolskiego świętowania jest zachęta: „Dzielmy się skarbem!”.
17 - Zmarł prof. Stanisław Rodziński, w latach 1996-2002 rektor Akademii Sztuk Pięknych im. Jana Matejki w Krakowie, wychowawca wielu wybitnych artystów, ceniony malarz i eseista. Miał 81 lat.
23 - Do Kościoła rzymskokatolickiego należy w Polsce 32 mln 440 tys. wiernych. Wyznawców prawosławia jest 504 tys. a luteran niespełna 61 tys. – wynika z danych ogłoszonych przez Główny Urząd Statystyczny. Rocznik GUS liczbę wiernych Kościoła katolickiego utożsamia z terminem “ochrzczeni”.
SIERPIEŃ
1 - Choroba alkoholizmu powoli, ale systematycznie wyniszcza nasz narodowy organizm - alarmuje Zespół Konferencji Episkopatu Polski ds. Apostolstwa trzeźwości i Osób Uzależnionych. W Apelu podpisanym przez przewodniczącego Zespołu bp Tadeusza Bronakowskiego podkreślono, że w 2020 roku Polacy wydali na alkohol aż 39 mld zł. Tradycyjnie sierpień obchodzony był przez Kościół w Polsce jako miesiąc abstynencji.
13 - Zmarł abp bp Henryk Hoser, pallotyn, misjonarz, biskup - senior diecezji warszawsko-praskiej, b. sekretarz pomocniczym Kongregacji ds. Ewangelizacji Narodów i przewodniczącym Papieskich Dzieł Misyjnych, specjalny wizytator apostolski w Medjugoriu. Miał 78 lat.
REKLAMA
15 - Dziękczynienie za VI Światowe Dni Młodzieży w 30. rocznicę tego wydarzenia, które pod przewodnictwem św. Jana Pawła II odbyło się na Jasnej Górze w 1991 r. był głównym motywem uroczystości Wniebowzięcia NMP w narodowym sanktuarium. W ponad 60 pielgrzymkach pieszych w ostatnich dniach przybyło 39 tysięcy pątników. Najliczniej w 310. pielgrzymce warszawskiej.
22 - Gościnność względem obcego jest jednym z wyznaczników naszej wiary – napisał przewodniczący Rady Konferencji Episkopatu Polski ds. Migracji i Pielgrzymek bp Krzysztof Zadarko w komunikacie w sprawie uchodźców docierających do Polski. Ocenił, że “podsycanie niechęci i wrogości względem znajdujących się w dramatycznym położeniu przybyszów jest działaniem niegodziwym” oraz, że “humanitarna i ewangeliczna reakcja na problemy związane z migrantami i uchodźcami nie może być nigdy ograniczana czy zawieszana przez jakąkolwiek jurysdykcję”.
WRZESIEŃ
2 - Abp Stanisław Gądecki, przewodniczący KEP spotkał się w Poznaniu z delegacją Kongresu Katoliczek i Katolików - nowej inicjatywy osób, które “wspólnie poszukują pozytywnych odpowiedzi na pytanie o przyszłość Kościoła Rzymskokatolickiego w Polsce, Europie i na świecie”. Tematem rozmowy był udział Kongresu w konsultacjach przedsynodalnych.
5 - Obchodzono „Dzień Solidarności z Afgańczykami”. Z apelem do biskupów i wiernych Kościoła katolickiego w Polsce o modlitwę i pomoc materialną dla Afgańczyków zwrócił się przewodniczący KEP abp Stanisław Gądecki.
9-11 - Rekolekcje dla ewangelizatorów prowadzone przez Wspólnoty Jerozolimskie, konferencje i warsztaty tematyczne, a także ewangelizacja miasta złożyły się na program VI Kongresu Nowej Ewangelizacji. Odbył się on w Łodzi pod hasłem “Miasto - Rewitalizacja”. “Trzeba odkrywać moc Słowa w jego najgłębszych warstwach, bo tam jest Skała - Chrystus. Na tym polega rewitalizacja - mówił na zakończenie abp Grzegorz Ryś. Wydarzenie zorganizowali: Zespół Konferencji Episkopatu Polski ds. Nowej Ewangelizacji, Fundacja Porta Fidei oraz Archidiecezja Łódzka.
REKLAMA
12 - Kardynał Stefan Wyszyński, Prymas Tysiąclecia i Matka Elżbieta Róża Czacka, Założycielka Zakładu dla Niewidomych w Laskach zostali ogłoszeni błogosławionymi. Liturgii sprawowanej w Świątyni Opatrzności Bożej w Warszawie przewodniczył kard. Marcello Semeraro, prefekt Kongregacji Spraw Kanonizacyjnych. W homilii powiedział, że nowi polscy Błogosławieni stanowią wzór wierności Ewangelii i służby potrzebującym.
16 - Ten raport mnie zdruzgotał – powiedział prowincjał polskich dominikanów o. Paweł Kozacki podczas prezentacji opracowania Komisji Eksperckiej w sprawie dominikanina Pawła M. Raport potwierdza, że dopuścił się on m.in. nadużyć seksualnych wobec kobiet. Eksperci Komisji, której przewodniczył Tomasz Terlikowski zwrócili uwagę na zaniedbania, jakich w ciągu wielu lat dopuścili się w sprawie o. M. dominikańscy przełożeni. O. Kozacki zadeklarował gotowość dominikanów do pełnego wsparcia ofiar Pawła M., również wypłaty odszkodowań.
19-22 - O duchowych, teologicznych, prawnych i duszpasterskich aspektach kryzysu związanego z wykorzystywaniem seksualnym małoletnich przez księży rozmawiano podczas międzynarodowej konferencji „Ochrona dzieci Bożych naszą wspólną misją”. - Kryzys spowodowany wykorzystywaniem seksualnym małoletnich dotyka istoty wspólnoty Kościoła, a w przezwyciężenie kryzysu muszą włączyć się wszyscy jego członkowie - powiedział na zakończenie abp Wojciech Polak.W warszawskich obradach uczestniczyli delegaci Kościoła z 20 krajów Europy Środkowo-Wschodniej.
21 - Bp Krzysztof Włodarczyk, dotychczasowy biskup pomocniczy diecezji koszalińsko-kołobrzeskiej został mianowany przez papieża Franciszka biskupem bydgoskim. Ingres 60-letniego hierarchy do tamtejszej katedry odbył się 13 listopada.
REKLAMA
23 - Zmarł bp Edward Janiak, biskup senior diecezji kaliskiej, wcześniej biskup pomocniczy archidiecezji wrocławskiej. Miał 69 lat.
23-26 - Ponad 100 wydawców zgromadziły 26. Targi Wydawców Katolickich, które otwarte zostały uroczyście w Arkadach Kubickiego w Warszawie. Nagroda Główną Złotego Feniksa nagrodzony został ks. prof. Jerzy Szymik, teolog i poeta.
PAŹDZIERNIK
4-29 - Synod Biskupów nt. synodalności, nowa ewangelizacja, kultura, formacja kapłanów, kryzys rodziny, młodzież, media, migranci i uchodźcy, misje, przestępstwa seksualne i relacje Kościoła ze światem polityki to główne tematy, o których rozmawiali polscy biskupi podczas wizyty ad limina Apostolorum w Watykanie.
5 - Laureatką tegorocznej nagrody „Ślad” im. bp. Jana Chrapka została Paulina Guzik, dziennikarka Redakcji Katolickiej TVP, prowadząca autorski program „Między Ziemią a Niebem”. Nagrodę specjalną „Diamentowy Ślad” otrzymał publicysta i ekumenista Jan Turnau. Nagrody wręczono podczas gali w Domu Arcybiskupów Warszawskich.
10 - Pod hasłem „Nie lękajcie się!”, w Polsce i w środowiskach polonijnych na całym świecie obchodzono 21. Dzień Papieski. W kościołach odbyła się zbiórka do puszek, zorganizowano też kwestę publiczną na wsparcie programu stypendialnego Fundacji „Dzieło Nowego Tysiąclecia”, przeznaczonego na kształcenie zdolnej młodzieży z małych miejscowości. Laureatami dorocznych Nagród Totus zostali: dr Katarzyna Jachimowicz, Leszek Mądzik, Stanisław Grygiel i Wspólnota ewangelizacyjna „Mocni w Duchu. Nagrodę specjalną otrzymał Carl Anderson – Najwyższy Rycerz Zakonu Rycerzy Kolumba.
13 - W bieżącym roku formację do kapłaństwa rozpoczęło 356 kandydatów, podczas gdy w poprzednim roku ich 441. Oznacza to spadek o 20 procent. Najwięcej kandydatów do kapłaństwa zgłosiło się w rozpoczynającym się roku akademickim do Wyższych Seminariów Duchownych w Tarnowie i Poznaniu, a największą popularnością wśród kandydatów do zakonu cieszą się franciszkanie - wynika z danych przekazanych KAI przez Konferencję Rektorów Wyższych Seminariów Duchownych.
REKLAMA
14 - W Warszawie odbyła się debata KAI „Po co nam ten Synod? – oczekiwania, nadzieje, obawy”, z udziałem bp Piotra Jareckiego, prof. Aleksandra Bański, Moniki Białkowskiej, Marcina Przeciszewskiego i Tomasza Terlikowskiego. Wskazywano m.in.: Kościół w przyszłości albo będzie synodalny, albo nie będzie go wcale; konieczne jest upodmiotowienie ludzi świeckich, a przede wszystkim uczestnicy Synodu powinni się nauczyć wzajemnego słuchania.
17 - W polskich diecezjach, podobnie jak w całym Kościele powszechnym, zainaugurowano diecezjalne etapy XVI Zwyczajnego Zgromadzenia Ogólnego Synodu Biskupów. W homiliach biskupi wyjaśniali, że do uczestnictwa w nim zaproszone są wszystkie środowiska tworzące Kościół.
21 - Zmarł 21 ks. infułat Grzegorz Pawłowski - Jakub Hersz Griner, kapłan archidiecezji lubelskiej, wieloletni duszpasterz wspólnot języka hebrajskiego i Polonii w Izraelu, który jako dziecko został uratowany przed Zagładą. W kapłaństwie przeżył 63 lata. Miał 90 lat.
23 - Zakończył się organizowany przez KAI Konkurs „Aktywna Parafia” 2021. Jego celem było propagowanie działań społecznych, ochrona zdrowia i promocja aktywnego trybu życia w parafiach w czasie wychodzenia z pandemii. Zwycięzcy konkursy – Parafia pw. Matki Bożej Wspomożycielki Wiernych w Skawie otrzymali bony na sprzęt sportowy o wartości 3 tys. zł. Konkurs odbywał się pod patronatem honorowym bp. Artura Mizińskiego – Sekretarza Generalnego KEP. Projekt dofinansował PZU.
24 - Warszawski Klub Inteligencji Katolickiej obchodził 65. rocznicę powstania. Laureatem corocznej, przyznawanej przez KIK Nagrody „PONTIFICI – Budowniczemu Mostów“ został ks. Alfred Wierzbicki – profesor KUL, teolog, etyk i poeta.
REKLAMA
28-30 - W Krakowie odbyła się międzynarodowa konferencja „Chrześcijanie Europy wobec kryzysów”, nawiązująca do spotkań, jakie organizował śp. bp. Tadeusz Pieronek. Laureatami dorocznej nagrody jego imienia „In Veritate” zostali Horst Langes, honorowy prezydent Fundacji R. Schumana w Luksemburgu, oraz czeski teolog i filozof ks. ks. prof. Tomáš Halík.
LISTOPAD
2 - Setne urodziny obchodziła Wanda Półtawska, psychiatra, doktor nauk medycznych, przyjaciółka i współpracownica Jana Pawła II, była więźniarka obozu w Ravensbrück.
5 - Co siódme dziecko w Polsce odczuwa niezadowolenie ze swojego życia w stopniu zagrażającym jego zdrowiu psychicznemu. Gorsze samopoczucie mają starsze dziewczęta i młodzież z dużych miast – wynika z badań zleconych przez Rzecznika Praw Dziecka.
5-7 - O trudnościach, jakie przeżywa dziś w Polsce dialog, także w Kościele, mówili na Jasnej Górze uczestnicy Forum Świeckich w Kościele IMPULS. Podczas panelu „Polska droga synodalna – prognozy, zagrożenia, nadzieje” wskazywano, że motywem dla którego świeccy podejmują proces oczyszczania Kościoła jest ich wiara i troska o dobro wspólnoty. Wydarzenie zorganizowała Rada KEP ds. Apostolstwa Świeckich.
5-7 - Przygotowania do Światowych Dni Młodzieży w Lizbonie, budowanie wspólnot i relacji oraz sposoby skutecznego docierania z Dobrą Nowiną były głównymi tematami XVIII Krajowego Forum Duszpasterstwa Młodzieży, które obradowało w pokamedulskim klasztorze w Wigrach. Uczestniczyło w nim ponad 100 reprezentantów z 35 polskich diecezji.
8 - Przewodniczący KEP wystosował apel ws. pomocy migrantom z granicy polsko-białoruskiej, zachęcając wiernych i wszystkich ludzi dobrej woli do udziału ogólnopolskiej zbiórce funduszy po wszystkich Mszach świętych w niedzielę 21 listopada. “Bez względu na okoliczności przybycia migrantów, na pewno potrzebują oni naszego wsparcia duchowego i materialnego” - zaznaczył abp Stanisław Gądecki.
REKLAMA
10 - Stanowczo potępiam wykorzystywanie przez stronę białoruską dramatów ludzkich do prowadzenia działań przeciwko suwerenności Polski – napisał przewodniczący KEP w komunikacie wobec eskalacji napięć na granicy polsko-białoruskiej.
11 - Patriotyzm, formy miłości do ojczyzny, dziękczynienie za wolność, wezwanie do pojednania oraz kryzys na granicy polsko-białoruskiej były głównymi tematami kazań polskich biskupów w Święto Niepodległości. O zachowanie spokoju, nie uleganie manipulacji i szukanie rozwiązań zażegnania kryzysu na polsko-białoruskiej granicy apelował Prymas Polski abp Wojciech Polak.
12 - Stanowczo potępiamy zachowania antysemickie w Kaliszu. Takie postawy nie mają nic wspólnego z patriotyzmem – napisał w imieniu Komitetu ds. Dialogu z Judaizmem Konferencji Episkopatu Polski, jego przewodniczący bp Rafał Markowski po spaleniu tekstu Statutu Kaliskiego i antysemickich wystąpieniach, które miały miejsce 11 listopada.
14 - Pod hasłem „Solidarni z Libanem” obchodzono XIII Dzień Solidarności z Kościołem Prześladowanym, ustanowiony przez polski Episkopat. Modlitwom towarzyszyła ogólnopolska zbiórka funduszy na rzecz Libańczyków.
14 - Zmarł o. Jerzy Tomziński – legendarny paulin, trzykrotny przeor Jasnej Góry i dwukrotny Generał Zakonu Paulinów. Był jedynym żyjącym dotąd polskim uczestnikiem Soboru Watykańskiego II. Miał 102 lata.
15 - Pod hasłem „Ubogich zawsze macie u siebie” zaczerpniętym z Ewangelii wg św. Marka Kościół obchodził V Światowy Dzień Ubogich. W wielu polskich miastach biskupi odwiedzili kościelne ośrodki pomocy i jadłodajnie, aby wspólnie się pomodlić, porozmawiać i zjeść obiad z potrzebującymi. Odbyły się też zbiórki najbardziej potrzebnych przyborów, odzieży i żywności.
REKLAMA
18-19 - Podsumowanie wizyty ad limina apostolorum, Synod Biskupów o synodalności i sytuacja na granicy polsko-białoruskiej były głównymi tematami obrad KEP na Jasnej Górze. “ (...) biskupi zwracają się do rządzących, by skutecznie broniąc bezpieczeństwa naszych granic, rodzin i domów, podjęli także trud dostrzeżenia będącego w prawdziwej potrzebie przybysza i udzielenia mu, w duchu Ewangelii, koniecznego wsparcia” - napisali biskupi w komunikacie.
20 - W katedrze Chrystusa Króla w Katowicach odbyła się beatyfikacja ks. Jana Franciszka Machy, męczennika, w wieku 28 lat zgilotynowanego przez hitlerowców.
21 - W uroczystość Chrystusa Króla, z inicjatywy Franciszka po raz pierwszy obchodzono Światowy Dzień Młodzieży w diecezjach.
21 - Przed kościołami w całej Polsce odbyła się zbiórka na rzecz migrantów z granicy polsko-białoruskiej. O przeprowadzenie kwesty zaapelował 8 listopada abp Stanisław Gądecki. „Bez względu na okoliczności przybycia migrantów, na pewno potrzebują oni naszego wsparcia duchowego i materialnego” – napisał przewodniczący KEP.
24 - Nauczanie Kościoła na temat migrantów i uchodźców jest dzisiaj z różnych powodów bardzo mocno kontestowane – powiedział abp Wojciech Polak podczas debaty KAI nt. „Kościół w Polsce wobec migrantów i uchodźców. Bp Krzysztof Zadarko, przewodniczący Rady KEP ds. Imigracji wyraził żal, że jego oświadczenie z 22 sierpnia przedstawiające nauczanie Kościoła na ten temat został niemal całkowicie zignorowany w katolickich mediach. Stwierdził też, że częściowo uzasadniony w społeczeństwie lęk przed migrantami nie powinien być wykorzystywany jako narzędzie do budowania kapitału politycznego.
24 - W polskim społeczeństwie następuje powolny spadek poziomu wiary religijnej i szybszy spadek poziomu praktykowania - podało CBOS. Obydwa zjawiska dokonują się nieco szybciej wśród osób wykształconych i w wielkich miastach. Gwałtowny spadek religijności dostrzegalny jest w młodym pokoleniu (40 lat i mniej).
REKLAMA
25 - Czeski teolog ks. Tomáš Halík, popularyzator nauki Łukasz Lamża oraz Archidiecezjalny Zespół Domowej Opieki Paliatywnej w Warszawie odebrali w Krakowie doroczne Nagrody im. ks. J. Tischnera. Uroczystość odbyła się w Nowohuckim Centrum Kultury.
27 - W Poznaniu oficjalnie rozpoczął się diecezjalny etap procesu beatyfikacyjnego kleryka Alfonsa Mańki OMI. Kandydat na ołtarze był oblatem. Zginął śmiercią męczeńską w niemieckim obozie koncentracyjnym Mathausen
GRUDZIEŃ
1 - Polskie siostry zakonne włączyły się w pomoc osobom skrzywdzonym wykorzystaniem seksualnym w środowisku kościelnym i rozpoczęły dyżury telefoniczne. Konferencja Wyższych Przełożonych Żeńskich Zgromadzeń Zakonnych we współpracy z Fundacją Świętego Józefa uruchomiła też specjalny telefon zaufania „Siostry dla Sióstr” (SdS) skierowany do obecnych oraz byłych sióstr zakonnych, które albo same potrzebują pomocy z powodu doznanej w przeszłości krzywdy wykorzystania seksualnego albo w środowisku, w którym pracują spotkały osobę, która doświadczyła tego typu przemocy.
2 - Zmarł prof. Gabriel Turowski, lekarz, publicysta, przyjaciel Karola Wojtyły. Był jednym z lekarzy uczestniczących w ratowaniu życia i zdrowia Jana Pawła II po zamachu. Miał 92 lata.
2 - Sejm odrzucił w pierwszym czytaniu obywatelski projekt ustawy „Stop aborcji”. Projekt zakładał m.in. traktowanie aborcji tak samo jak zabójstwa, w związku z czym groziłoby za nią od 5 do 25 lat więzienia albo dożywocie.
4 - Bp Adrian Galbas SAC, 53-letni, dotychczasowy biskup pomocniczy diecezji ełckiej, został mianowany przez papieża Franciszka arcybiskupem koadiutorem archidiecezji katowickiej. Oznacza to, że z chwilą zakończenia posługi przez obecnego metropolitę, abp. Wiktora Skworca, zostanie jego następcą.
REKLAMA
4 - Biskupi, duchowieństwo, przedstawiciele władz państwowych i samorządowych uczestniczyli w sprawowanej w Toruniu Mszy św. w 30. rocznicę powstania Radia Maryja. Liturgii przewodniczył abp. Mieczysław Mokrzycki, metropolita lwowski. Podczas obchodów odczytano listy gratulacyjne m.in. od Prezydenta i prezesa PiS.
5 - Po raz 22. obchodzono Dzień Modlitwy i Pomocy Materialnej Kościołowi na Wschodzie. Przed kościołami w całej Polsce przeprowadzono zbiórkę do puszek. Zebrane fundusze zostaną przeznaczone m.in. na świąteczne upominki dla dzieci i seniorów, pomoc w zakupie opału dla domów opieki oraz letni wypoczynek dla dzieci z ubogich rodzin – zapowiedział ks. Leszek Kryża, dyrektor Zespołu Pomocy Kościołowi na Wschodzie przy KEP.
6 - Nie można przyjąć do seminarium, a tym bardziej dopuścić do święceń kandydata, który wykazywałby poważne braki w dziedzinie ludzkiej seksualności. Wielu problemów, których przyczyną są niektórzy duchowni, można by było uniknąć, gdyby podczas formacji w porę dostrzeżono defekty osobowości i usunięto kandydata z seminarium – mówił ks. prof. Piotr Majer podczas konferencji na UKSW „Przyczyny i procedury utraty stanu duchownego w aktualnym prawodawstwie Kościoła katolickiego”.
7 - W Polsce mamy 10 361 parafii katolickich, 24 208 księży diecezjalnych i 8 819 zakonnych oraz 16, 8 tys. sióstr zakonnych. Na katechezę w szkole uczęszczało w 2020 r. średnio 85,7% uczniów - podał GUS.
12 - Zmarł abp Stanisław Nowak, arcybiskup senior archidiecezji częstochowskiej. Miał 85 lat.
22 - Jesteśmy gotowi pomagać w oparciu o istniejące możliwości prawne i w zgodzie z obowiązującymi państwowymi przepisami migracyjnymi tym wszystkim, którzy wyrażą wolę przybycia i osiedlenia się w naszym kraju – głosi Oświadczenie Rady Stałej KEP. Wydano je z inicjatywy abp. Stanisława Gądeckiego, w nawiązaniu do apelu Papieża Franciszka, wygłoszonego tego samego dnia. Zdaniem Prymasa Polski abp Wojciecha Polaka powinny zostać podjęte rozmowy z polskim rządem nt. umożliwienia Kościołowi rozwinięcia pomocy uchodźcom.
26 - W niedzielę Świętej Rodziny biskupi wskazywali w homiliach, że rodzice powinni dawać swoim dzieciom przykład chrześcijańskiego życia. Podczas Mszy świętych małżonkowie tradycyjnie odnowili przyrzeczenia małżeńskie. W okolicznościowym Liście Rady KEP ds.Rodziny Życie wskazano, że życie w małżeństwie i rodzinie jest dla zdecydowanej większości chrześcijan drogą, na której realizują oni swoje wezwanie do świętości i uczestniczą w życiu i misji Kościoła. Przewodniczący Rady, bp Wiesław Śmigiel powiedział KAI, że choć kryzys małżeństwa i rodziny jest znaczący, to nadal widać ogromną tęsknotę za bezpieczną i kochającą rodziną.","opr. Tomasz Królak
/Warszawa (KAI)",,Kościół,https://www.niedziela.pl/artykul/75803/Kosciol-w-Polsce-2021-%E2%80%93-najwazniejsze
Rzecznik Episkopatu: to był rok trzech ważnych beatyfikacji,"Rok 2021 był w Kościele w Polsce rokiem trzech ważnych beatyfikacji – kard. Wyszyńskiego, Matki Czackiej i ks. Machy. Naznaczyły one mocno inicjatywy duszpasterskie i umocniły wspólnotę wierzących – powiedział rzecznik Konferencji Episkopatu Polski ks. Leszek Gęsiak SJ w podsumowaniu mijającego roku.","Rzecznik Episkopatu zauważył, że beatyfikacje polskich sług Bożych, a także poprzedzające przygotowanie do nich, naznaczyły w dużej mierze podejmowane w tym roku inicjatywy duszpasterskie i tym samym umocniły wspólnotę wierzących wokół nowych polskich orędowników w niebie.

PODZIEL SIĘ CYTATEM
„Z uwagi na jubileuszowe rocznice związane z życiem i posługą Prymasa Tysiąclecia, przeżywaliśmy rok 2021 jako Rok kard. Stefana Wyszyńskiego, a jego kulminacyjnym momentem była beatyfikacja, która odbyła się wraz z beatyfikacją Matki Niewidomych Elżbiety Róży Czackiej. Przez cały rok odbywały się sympozja, wystawy, konferencje, a także nabożeństwa majowe i czerwcowe poświęcone tym dwóm sługom Bożym, a teraz już błogosławionym, które miały na celu przypomnienie nauczania kard. Wyszyńskiego oraz przybliżenie postaci Matki Czackiej wszystkim wiernym, a zwłaszcza młodemu pokoleniu” – podkreślił ks. Gęsiak. Z kolei beatyfikacja ks. Jana Machy zwróciła uwagę na heroiczny przykład księży, którzy mimo prześladowań i groźby śmierci pozostają wierni swojemu kapłańskiemu powołaniu.
REKLAMA
Rzecznik Episkopatu przyznał, że dobiegający końca rok obfitował również w ważne wydarzenia dla Kościoła w Polsce. „Niewątpliwie jednym z najważniejszych wydarzeń była wizyta ad limina apostolorum biskupów polskich, którzy w październiku udali się do Rzymu w czterech grupach. Podczas briefingów prasowych organizowanych w siedzibie Radia Watykańskiego biskupi mówili o spotkaniach w watykańskich dykasteriach oraz inspirujących rozmowach z papieżem Franciszkiem. Była to długo oczekiwana wizyta, której odbycie opóźniło się ze względu na pandemię Covid-19. Rzuciła światło na różne ważne kwestie w poszczególnych diecezjach, a także wyzwania stojące przed Kościołem w Polsce” – zauważył.
Dodał, że rok 2021 był również czasem rozliczania się Kościoła w Polsce z przestępstwa i grzechu wykorzystywania seksualnego nieletnich przez niektórych duchownych.

PODZIEL SIĘ CYTATEM
REKLAMA
„Proces oczyszczenia jest zawsze bolesny, ale bez niego nie można iść do przodu. Kościół w Polsce podjął szereg działań zmierzających do rozliczenia przypadków wykorzystywania oraz przypadków tuszowania tychże przestępstw, a także całą serię działań prewencyjnych” – powiedział rzecznik Episkopatu. Przypomniał, że we wrześniu odbyła się w Warszawie międzynarodowa konferencja watykańska na temat ochrony nieletnich w Kościele, która zgromadziła reprezentantów Kościołów Europy środkowo-wschodniej. „Uczestnicy konferencji mieli okazję do wymiany doświadczeń w kwestiach pomocy ofiarom wykorzystywania, a także działań podnoszących świadomość o występowaniu tego problemu w Kościele oraz sposobów, jak takim przypadkom zapobiegać” – dodał.
Ks. Gęsiak zwrócił uwagę, że pandemia Covid-19, która drugi rok z rzędu naznaczyła działania duszpasterskie, oraz kryzys na granicy polsko-białoruskiej „wywołały falę dobra ze strony poszczególnych diecezji, parafii, wiernych i organizacji charytatywnych, zwłaszcza lokalnych Caritas”.

PODZIEL SIĘ CYTATEM
REKLAMA
„Tak jak w roku poprzednim, wiele osób razem i pojedynczo włączyło się w pomoc potrzebującym, zarówno dotkniętym przez pandemię, jak i w ostatnich miesiącach przez niepokoje na wschodniej granicy. Parafie przygraniczne natychmiast zorganizowały wsparcie dla uchodźców oraz swoich parafian, którzy udzielają pomocy napotkanym migrantom, podczas gdy Caritas Polska zorganizowała Namioty Nadziei stanowiące zaplecze dla organizacji charytatywnych i mieszkańców przygranicza” – stwierdził rzecznik Episkopatu.
Rok 2021 był także rokiem wielu jubileuszy. „W kwietniu świętowaliśmy 1055. rocznicę chrztu Polski, w maju wspominaliśmy 40. rocznicę zamachu na papieża Jana Pawła II i ocalenia jego życia, natomiast w czerwcu obchodziliśmy 100-lecie poświęcenia Narodu Polskiego Najświętszemu Sercu Pana Jezusa wraz z bardzo wymownym ponowieniem Aktu oddania Sercu Jezusowemu” – powiedział rzecznik Episkopatu. Uroczystość ta zgromadziła Episkopat Polski i licznych wiernych. Dodał, że w 2021 roku obchodziliśmy także Rok św. Józefa, zakończony 8 grudnia, Rok Rodziny Amoris laetitia, który potrwa do czerwca 2022 roku i zakończy się Światowym Spotkaniem Rodzin w Rzymie, oraz Jubileuszowy Rok Jakubowy, przedłużony z powodu pandemii na cały przyszły rok.
Z kolei odwołując się do Synodu biskupów o synodalności, który papież Franciszek zainaugurował na początku października, rzecznik Episkopatu przyznał, że „wszystkie polskie diecezje włączyły się w prace synodalne na etapie diecezjalnym poprzez cykliczne spotkania, ankiety, publikację materiałów informacyjnych oraz ustanowienie osób odpowiedzialnych za koordynację działań synodalnych”. „Widać duże zaangażowanie zarówno osób duchownych, jak i świeckich w parafiach, które chcą się spotykać i rozmawiać o Kościele, co też już samo w sobie jest wyrazem synodalności” – zaznaczył.
REKLAMA
„Nie należy zapominać o ważnych dokumentach wydanych w bieżącym roku przez Konferencję Episkopatu Polski” – zauważył rzecznik Episkopatu.

PODZIEL SIĘ CYTATEM
„Szczególną uwagę należy zwrócić na dwa z nich: Droga formacji prezbiterów w Polsce. Ratio institutionis sacerdotalis pro Polonia, który określa nowe zasady formacji kapłańskiej w Polsce, oraz dekret ogólny Konferencji Episkopatu Polski dotyczący wieku oraz przymiotów kandydatów i kandydatek do stałego lektoratu i akolitatu. Te dwa dokumenty spotkały się z dużym zainteresowaniem wiernych i mediów, gdyż dotyczą formacji zarówno kapłanów jak i świeckich, która jest ważną częścią działalności Kościoła” – powiedział ks. Gęsiak. Dodał, że w ostatnich dniach ukazało się również uaktualnione tłumaczenie polskie Kodeksu prawa kanonicznego z 1983 roku zawierające stan prawny, który obowiązuje od dnia 8 grudnia 2021 roku, a więc od dnia, w którym weszły w życie przepisy znowelizowanej księgi szóstej kodeksu, zawierającej przepisy prawa karnego.
REKLAMA
Rzecznik Episkopatu przypomniał także, że w przeciągu roku biskupi zabierali głos w ważnych sprawach społecznych.

PODZIEL SIĘ CYTATEM
„Przewodniczący Konferencji Episkopatu Polski abp Stanisław Gądecki dwukrotnie – w październiku i listopadzie – apelował o pomoc humanitarną dla migrantów, którzy znaleźli się w dramatycznej sytuacji na granicy polsko-białoruskiej, a w sierpniu ogłosił Dzień Solidarności z Afgańczykami. O wsparcie dla migrantów i uchodźców prosił wielokrotnie także bp Krzysztof Zadarko, przewodniczący Rady KEP ds. Migracji, Turystyki i Pielgrzymek” – zaznaczył. Przypomniał też, że w specjalnym oświadczeniu z 22 grudnia Rada Stała KEP wsparła papieskie wezwanie o umożliwienie Kościołom lokalnym, w tym zgromadzeniom zakonnym i organizacjom katolickim, przyjęcia u siebie osób pilnie potrzebujących solidarnej pomocy wspólnoty międzynarodowej.
REKLAMA
W kwestii szczepień przeciwko Covid-19 rzecznik Episkopatu zauważył, że biskupi wielokrotnie jasno wyrażali swoje stanowisko. „Przewodniczący Episkopatu podkreślił w oświadczeniu z lipca, że szczepienia przeciw koronawirusowi są ważnym narzędziem ograniczania rozprzestrzeniania się zakażeń. Także w komunikatach po zebraniach plenarnych biskupi ponawiali apele o podjęcie roztropnej decyzji o szczepieniach w trosce o życie, zdrowie i bezpieczeństwo swoje i innych” – przypomniał rzecznik Episkopatu.
Wiele ważnych problemów pozostawało, i wciąż pozostaje, przedmiotem troski wspólnoty Kościoła. „Takie kwestie jak postępująca sekularyzacja społeczeństwa, spadek praktyk religijnych, zwłaszcza wśród ludzi młodych czy przypadki utraty wiary, pozostają wielkimi i niezwykle ważnymi wyzwaniami, z którymi przyjdzie nam zmierzyć się w nowym 2022 roku” ‒ podkreślił rzecznik KEP.","BPKEP
/Warszawa (KAI)",,podsumowanie,https://www.niedziela.pl/artykul/75746/Rzecznik-Episkopatu-to-byl-rok-trzech
Z Jasnej Góry,"Rozważania do Ewangelii J 6, 35-40.","Rok Prymasa Jasnogórskiego
Rok 2022 na Jasnej Górze będzie nadal dziękczynieniem za ubiegłoroczną beatyfikację Stefana Kardynała Wyszyńskiego, który sam nazwał siebie Prymasem Jasnogórskim. Wyniesienie na ołtarze tego wielkiego pasterza, kapłana i Polaka było najważniejszym wydarzeniem minionego roku.
Jasna Góra, miejsce tak bliskie sercu prymasa, niemal od jego śmierci, a więc od 1981 r. przygotowywała się do tej beatyfikacji. Czas przed 12 września był jednak szczególnie intensywny. Otwarta została nowa wystawa Nie byłoby Papieża Polaka, gdyby nie było twojej wiary – Prymas Tysiąclecia bł. kard. Stefan Wyszyński, odbył się koncert – oratorium Soli Deo Per Mariam, ukazała się książka Głos z Jasnej Góry, która zawiera antologię jasnogórskich przemówień prymasa. Uroczyście przekazane zostały jego relikwie, które umieszczono blisko Cudownego Obrazu Matki Bożej.
Dzień beatyfikacji upływał w duchowej łączności ze świątynią Opatrzności Bożej w Warszawie. W jasnogórskiej kaplicy odprawiona została jedna z pierwszych Mszy św. dziękczynnych za nowego błogosławionego Kościoła w Polsce.
Na ten czas bardzo czekał 103-letni o. Jerzy Tomziński, który był bliskim współpracownikiem kard. Wyszyńskiego, uważał go za swego duchowego przewodnika i ojca i modlitwą o uwolnienie prymasa zapoczątkował tradycję Apelu Jasnogórskiego. Udział w beatyfikacji był dla sędziwego paulina ostatnim publicznym wydarzeniem. Ten „człowiek Jasnej Góry” zmarł 14 listopada 2021 r.
Ze św. Janem Pawłem II
Ważnym wydarzeniem minionego roku na Jasnej Górze było otwarcie nowej kaplicy – św. Jana Pawła II. W jej centrum znalazły się relikwiarz z krwią papieża, jego akt zawierzenia: Totus Tuus, pastorał oraz duży obraz z jego wizerunkiem w ornacie z logo VI Światowych Dni Młodzieży. W sierpniu była obchodzona 30. rocznica tego niezwykłego wydarzenia. Dotarły tu znaki ŚDM, odbyły się koncerty, w tym Abba Ojcze. Pielgrzymi śpiewają ulubione piosenki Jana Pawła II.
REKLAMA
Paulini po raz pierwszy pokazali papieskie czarne BMW – samochód jest na wystawie w nowych pomieszczeniach bastionu św. Rocha.
Fenomen trwa
Pandemia nie zatrzymała fenomenu pieszego pielgrzymowania na Jasną Górę. Dotarło tu aż 213 kompanii, a w nich prawie 74 tys. pątników. Przybyło też ponad 200 grup rowerowych i 15 biegowych.
Pielgrzymowanie AD 2021 było wielką modlitwą o ustanie pandemii COVID-19, ale także za rodziny, młodzież, Polskę i Kościół. „Rekolekcje w drodze” stanowiły też przygotowanie do beatyfikacji kard. Wyszyńskiego. Pątnicy poznawali jego życie i duchowość, rozważali jego słowa i szukali ich aktualności.
Jasnogórski flesz
• Jasna Góra 17 grudnia pożegnała śp. abp. Stanisława Nowaka, pierwszego metropolitę archidiecezji częstochowskiej. To tradycja Kościoła częstochowskiego, że celebra pożegnania kolejnego „ministra Matki Bożej”, jak nazywają siebie biskupi częstochowscy, rozpoczyna się u tronu Matki, w jasnogórskim sanktuarium.
• W 2021 r. Jasna Góra w maju znalazła się na szlaku różańcowej modlitwy w łączności z Ojcem Świętym i sanktuariami świata. W podziękowaniu za włączenie się w ten światowy maraton o ustanie pandemii otrzymała od Franciszka specjalny dar – kryształowy różaniec.
• Modlitwą na Jasnej Górze rozpoczęły się w marcu ogólnopolskie obchody ogłoszonego przez papieża Roku Rodziny „Amoris laetitia”. Odbyło się zawierzenie rodzin i małżeństw Maryi, Królowej Polski.
• Odsłonięta została tablica upamiętniająca Cud nad Wisłą 1920 r. z tekstem Aktu Poświęcenia Narodu Polskiego Najświętszemu Sercu Jezusowemu.
• Dzięki wsparciu i zaangażowaniu wielu pielgrzymów odrestaurowane zostały organy w Kaplicy Cudownego Obrazu Matki Bożej i rozpoczęła się renowacja 200-letnich tzw. organów godzinkowych.
• W maju w nowej odsłonie rozpoczęło pracę Biuro Prasowe @JasnaGóraNews. Informacje z sanktuarium przekazywane są w wiadomościach Radia Jasna Góra, na Twitterze, Facebooku i Instagramie, a także na stronie: jasnagora.com .
• W 2022 r. w uroczystość Królowej Polski, 3 maja, odbędzie się narodowe dziękczynienie za beatyfikację Prymasa Tysiąclecia. Uroczyście obchodzone będzie też (28 maja) pierwsze liturgiczne wspomnienie bł. Stefana Kardynała Wyszyńskiego.","Izabela Tyras
/Mirosława Szymusik
BP@JasnaGóraNews",https://www.niedziela.pl/numer/2022/1,homilia,https://www.niedziela.pl/artykul/157121/nd/Z-Jasnej-Gory
Mileszki: Wy jesteście świątynią Boga – Pasterka 2021,"Marek w księgach Nowego Testamentu występuje pod imieniem Jan. Dzieje Apostolskie (12, 12) wspominają go jako „Jana zwanego Markiem”. Według Tradycji, był on pierwszym biskupem w Aleksandrii.","Arcybiskup Grzegorz Ryś odprawił Pasterkę w kościele św. Doroty i św. Jana Chrzciciela w Mileszkach. Było to pierwsze nabożeństwo w odbudowywanym kościele, po prawie 5,5 roku od tragicznego pożaru zabytkowej świątyni.
Świątynia, która niedawno została zadaszona, dzięki pomocy parafian, została w kilka dni przystosowana do odprawienia pierwszej liturgii. Licznie zgormadzonych wiernych powitał ks. proboszcz Roman Kurzdym, który wyraził ogromną wdzięczność arcybiskupowi Grzegorzowi Rysiowi oraz kanclerzowi kurii ks. Zbigniewowi Traczowi za dotychczasową pomoc i wsparcie materialne, ale i modlitewne.
W homilii metropolita łódzki podkreślił, że bardzo chciał być tutaj na Pasterce. - Dzięki decyzji cesarza Józef i Maryja wędrują, bo muszą się dać spisać. Dzięki temu Mesjasz rodzi się w Betlejem, tak jak mówiły to proroctwa. Cesarz nie wiedząc o tym, przysłużył się Bożym zamysłom. Bo Bóg potrafi pisać prosto po krzywych liniach jakie człowiek stawia (…) Jakie dobro może dokonywać się w tym miejscu? Kilka lat temu wydarzył się straszny dramat - pożar kościoła, znacie to lepiej ode mnie. To już się stało. Na tym dramacie Pan Bóg może budować wielkie dobro. Może was zebrać bardziej jakim jest znakiem, że jesteście wspólnotą. Wy jesteście świątynią Boga. Jeśli człowiekowi świątyni brakuje, człowiek może uświadomić sobie to co najbardziej istotne. Przez kilka dni potrafiliście doprowadzić do takiego stanu, że świątynia nadaje się do użytku. Ja też bardzo chciałem być tutaj dziś na Pasterce. Ufam, że wokół tej odbudowy powstanie na nowo żywy Kościół. A Was uczyni świątyniami Boga, tego co najważniejsze – podkreślał abp Ryś.
- Bóg nas zbawia tak, że nas karmi sobą. Zbawienie ma taka formę, że otrzymujemy od Pana
Boga pokarm. Jest on po to, by człowiek się wzmocnił wewnętrznie, by człowiek był silny i zdrowy. Gdy spożywamy pokarm jakim jest Ciało i Krew Chrystusa, to on nas przemienia! To coś niezwykłego mieć poczucie, że krew Jezusa płynie w moich żyłach. Wszystko mogę jeśli Bój jest ze mną w tej relacji, od niego czerpię siłę. Zbawienie dokonuje się przez to, że Pan nas wzmacnia. Nas wyposaża wewnętrznie, byśmy potrafili stawić czoła trudnym sytuacjom (…) Kto wie, co będzie jutro? Od tej Pasterki nie zmieni się to, że będziemy się bali wojny, która może się wydarzyć lada chwila na wschodzie. Od tej Pasterki pewnie nie zmieni się to, że ludzie w Polsce są ze sobą pokłóceni do ostatecznych granic. Od tej Pasterki nie zmieni się to, że jest inflacja. Od tej Pasterki nie zmieni się to, że jest covid, ale wszyscy jak tu jesteśmy możemy wyjść z niej nowymi ludźmi – bo spożywamy Pokarm, którym jest dla nas Bóg. Zbawieniem jest to, że wychodzisz napełniony Nim i stajesz wobec całego zła, które jest dookoła. Ten pokarm Cię czyni zbawionym, żeby stawić czoła złu – przekonywał metropolita łódzki.
REKLAMA
- Bóg chce być w żłobie i w stajni. On przychodzi po to, aby się zmagać z naszym grzechem. Pan nas zmienia wewnątrz, bo problemy, które my mamy też są w nas. To my musimy być zmienieni, bo my jesteśmy źródłem problemów w świecie, a nie zewnętrzne okoliczności. Zło, które się dzieje dookoła zawsze ma źródło w ludzkim grzechu. Skąd się bierze zło? Z tego, że ja jestem grzesznikiem i że każdy z nas jest grzesznikiem. Problem jest w nas, zło jest w nas, zniewolenie jest w nas i może być przez nas przezwyciężone w ten sposób, że Bóg nam daje siebie spożyć i nie boi się być położonym w tym żłobie, w tym gnoju, w tej stajni – jaką nierzadko sam jestem. Dopiero kiedy wchodzi w całą tą rzeczywistość zła i grzechu – wchodzi ze swoją miłością, pokorą, ze swoim uniżeniem, to ja doświadczam przemiany, doświadczam zbawienia! Najważniejsze słowo w tej Ewangelii to „dzisiaj”. Pan chce nas zbawić dzisiaj, dzisiaj daje nam tę możliwość urosnąć wewnętrznie, by zło które popełniamy nas nie zabiło – zakończył abp Grzegorz Ryś.
Na zakończenie pierwszej liturgii w odbudowywanej świątyni, metropolita łódzki poinformował, że święta wiążą się z prezentami. I takie prezenty otrzymała wspólnota parafii w Mileszkach. Pierwszym był złoty ornat do sprawowania liturgii, a drugim komża dla księdza proboszcza Romana Kurzdyma, który jednocześnie tym samym został mianowany Kanonikiem. Wspólna modlitwę zakończyło uroczyste błogosławieństwo i życzenia świąteczne metropolity łódzkiego.",Piotr Drzewiecki,https://www.niedziela.pl/numer/2022/17,archidiecezja łódzka,https://www.niedziela.pl/artykul/75657/Mileszki-Wy-jestescie-swiatynia-Boga-%E2%80%93
"Polska rodzina w ostatnich latach: demografia, religijność, sakramenty","Liczba zawieranych w Polsce małżeństw systematycznie spada, choć w pandemii jest także mniej rozwodów. Religijność polskiej rodziny jest zróżnicowana generacyjnie: najbardziej religijne jest pokolenie obecnych dziadków, mniej rodziców, a pokolenie wchodzące w dorosłość jest zdecydowanie najmniej związane z Kościołem. Niepokojąca i to od lat jest natomiast sytuacja demograficzna - do 2050 r. liczba ludności naszego kraju zmniejszy się o 4,4 mln osób. To najważniejsze wnioski socjologiczne na temat kondycji polskiej rodziny w ostatnich latach. W niedzielę 26 grudnia przypadnie w tym roku Niedziela Świętej Rodziny.","Niedziela Świętej Rodziny to swego rodzaju święto wszystkich rodzin. W tym dniu ma zawsze miejsce modlitwa o świętość małżeństw i rodzin. Warto z tej okazji przyjrzeć się ich socjologicznemu obrazowi w odniesieniu do trendów zauważalnych w ostatnich latach i biorąc pod uwagę zarówno wpływ trwającej pandemii, jak i szerszą perspektywę.
Rzeczywistość pandemii
Jak wskazuje Instytut Statystyki Kościoła Katolickiego, na życie sakramentalne rodzin polskich katolików znacząco wpłynęła sytuacja epidemii COVID-19. W 2020 r. sakrament chrztu został udzielony 312,1 tys. osób, co stanowi niewielki spadek - 16,3% mniej w porównaniu do roku 2019. Zdecydowana większość ochrzczonych przyjęła sakrament do pierwszego roku życia (90,9%). Między 1. a 7. rokiem życia przyjęło chrzest 8,2% osób, zaś po ukończeniu 7. roku życia 1%. Do bierzmowania przystąpiło 252,3 tys. osób, czyli o 34,0% mniej niż w 2019 r.
Liczba udzielonych sakramentów małżeństwa w 2020 roku wynosiła 91,5 tys., czyli o 26,8% mniej w porównaniu z 2019 r. Tzw. „śluby mieszane” (zawarte między osobą o wyznaniu katolickim z osobą o innym wyznaniu) stanowiły 2,8% zawartych w 2020 roku ślubów. Względem 2019 r. rosła natomiast liczba osób przystępujących do pierwszej Komunii Świętej i wyniosła 298 tys. osób, czyli o 49 tys. więcej niż w roku poprzednim (co stanowi więcej o 20%).
Mimo trudnej sytuacji pandemicznej, kościelne struktury starały się nie ustawać we wsparciu duchowym i psychologicznym wobec polskich rodzin przeżywających na co dzień różne problemy, które w czasie epidemii jeszcze bardziej się uwydatniły lub dopiero powstały na skutek izolacji, nadwątlonych więzi i zdalnego trybu pracy i nauki.
W 2020 r. działało w Polsce 2437 poradni życia rodzinnego, które współpracowały z 4 tys. doradcami. Na terenie diecezji działało również 173 katolickich specjalistycznych poradni rodzinnych, które łącznie udzieliły wsparcia ponad 31 tys. osób.
REKLAMA
Małżeństwa wyznaniowe przeważają
Rok wcześniej, ale już z uwzględnieniem sytuacji pandemicznej, sytuację społeczną polskiej rodziny pod kątem małżeństw, ślubów i rozwodów zbadał Główny Urząd Statystyczny.
Jak się okazało, w polskiej rzeczywistości nadal przeważają tzw. małżeństwa wyznaniowe ze skutkami cywilnymi, które mogą być zawierane w 10 Kościołach i jednym związku wyznaniowym. Są nimi Kościół Katolicki, Polski Autokefaliczny Kościół Prawosławny, Kościół Ewangelicko-Augsburski, Kościół Ewangelicko-Reformowany, Kościół Ewangelicko-Metodystyczny, Kościół Chrześcijan Baptystów, Kościół Adwentystów Dnia Siódmego, Kościół Polskokatolicki, Związek Gmin Wyznaniowych Żydowskich, Kościół Starokatolicki Mariawitów, Kościół Zielonoświątkowy.
W 2019 r. zawarto ogółem w Polsce 183 tys. 371 małżeństw, z czego 109 tys. 213 małżeństw w poszczególnych Kościołach i związkach wyznaniowych. Najwięcej - co oczywiste ze względu na największą liczbę wiernych - w Kościele katolickim (108 tys. 258).
GUS podaje, że liczba tzw. małżeństw wyznaniowych z roku na roku jednak spada, choć wcześniej rosła. Jeszcze w 2000 r. ich liczba wyniosła 151 tys. 757 a w 2010 r. - 155 tys. 509, podczas gdy w 2018 r. już tylko 119 tys. 74 małżeństwa. Oznacza to, że rok do roku ubyło według ostatnich statystyk aż 10 tys. małżeństw zawieranych w kościołach.
Mniej ślubów i rozwodów w pandemii
Dane GUS dotyczące zawieranych małżeństw i rozwodów opublikowane w Biuletynie Statystycznym nr 7/2020 GUS) wskazały, że trwająca pandemia koronawirusa istotnie wpłynęła na decyzje Polaków w tych kwestiach. Wiosną i wczesnym latem 2020 r. zanotowano znacznie mniej zawieranych i rozwiązywanych małżeństw niż w tym samym okresie w roku 2019.
Najczęściej wybierane miesiące do zawarcia małżeństwa to te wiosenno-letnie, najrzadziej - jesienno-zimowe. Podczas, gdy statystyki zimowe są mniej więcej identyczne (3,8 - 6 tys. ślubów w całym kraju w miesiącach styczeń-marzec tak samo w 2019 i 2020 r.), to prawdę o wpływie pandemii pokazują dane zebrane za kwiecień, maj i czerwiec.
REKLAMA
W kwietniu 2019 zawarto ok. 9 tys. ślubów, a w tym samym miesiącu 2020 r. już tylko 3,5 tys. W maju 2019 było ich 15,7 tys. a w maju 2020 r. - tylko 4 tys.
W makroskali jednak rozwodów wśród Polaków przybywa z roku na rok. W 1980 r. było ich rocznie 39,8 tys., w 1990 - 42,4 tys., w 2000 - 42,7 tys., w 2010 - 61,3 tys. a rok temu - 65,3 tys. Z tego ponad 46 tys. to rozwody par w miastach a nieco ponad 17 tys. na wsi.
Skalę zjawiska pokazuje też inny współczynnik: na 1000 nowo zawartych małżeństw jest aż 356 rozwodów.
Jakie wartości?
Na początku 2021 r. GUS zbadał kwestię wiary i wartości w życiu osób starszych, ale w szerszym, międzypokoleniowym kontekście. Najczęściej duże lub bardzo duże znaczenie osoby starsze (po 64. roku życia) przypisywały zdrowiu i rodzinie/szczęściu rodzinnemu (powyżej 98%). Dużą wagę nadawały też tak fundamentalnej i ogólnospołecznej wartości jak uczciwość (98%, w tym dla 74% wartość ta miała znaczenie bardzo duże, odpowiednio o 1 i 5 pkt proc. więcej niż w całej populacji).
Dla osób w tym wieku nieznacznie większe znaczenie niż u pozostałych mają takie wartości jak szacunek u innych ludzi (93%, różnica o 4 pkt proc. w stosunku do danych ogółem) oraz sprawność fizyczna (91%). Ważne dla 90% osób po 64. roku życia są też: poczucie stabilizacji i bycie potrzebnym.
Wysoko cenionymi wartościami (powyżej 80%) są również miłość i patriotyzm. W obu tych przypadkach zaznacza się dość istotna różnica, bowiem miłość jako wartość, która ma bardzo duże znaczenie, jest postrzegana rzadziej przez osoby starsze niż przez wszystkich mieszkańców Polski w wieku 16 lat i więcej. Patriotyzm zaś jest częściej dostrzegany jako wartość o bardzo dużym znaczeniu właśnie przez osoby po 64. roku życia (różnica o 11 p. proc.).
REKLAMA
Także wyżej ocenianą wartością (różnica o 13 pkt proc.) przez osoby w wieku 65 lat i więcej jest wiara religijna. Ma ona duże znaczenie dla 75% osób w tym wieku, (w tym dla 44% osób - bardzo duże znaczenie). Niżej cenionymi wartościami w życiu są natomiast: praca zawodowa (mniej o 19 pkt proc.), kariera (mniej o 16 pkt proc.), hobby (mniej o 15 pkt proc.), rozrywka (mniej o 11 pkt proc.), życie pełne przygód i wrażeń – (mniej o 10 pkt proc.) czy wolność głoszenia własnych poglądów (mniej o 9 pkt proc.).
Różny stosunek do wiary
O ile w kwestii podejścia do wielu wartości, w tym do tych najważniejszych (zdrowie, rodzina, uczciwość), osoby po 64. roku życia wydają się mieć zbliżone do siebie poglądy, to w wielu wypadkach np. płeć czy miejsce zamieszkania różnicują te opinie.
Wiara religijna jako wartość ma duże lub bardzo duże znaczenie dla 80% kobiet w tym wieku, ale już dla 66% mężczyzn. Ci natomiast bardziej niż kobiety cenią takie wartości jak wolność głoszenia własnych poglądów (różnica o 11 pkt proc.), praca zawodowa (różnica o 13 pkt proc.), własne zainteresowania, hobby oraz rozrywka (różnica 7 pkt proc.).
Znaczenie ma tu także miejsce zamieszkania. Dla mieszkańców wsi większe znaczenie niż dla mieszkańców największych miast mają wiara religijna – 84% (różnica o 21 pkt proc.) i pieniądze – 72% (różnica o 8 pkt proc.). Mieszkańcy miast liczących co najmniej 500 tys. bardziej niż mieszkańcy wsi cenią sobie natomiast takie wartości jak: własne zainteresowania, hobby (różnica 23 pkt), wolność głoszenia własnych poglądów i wykształcenie (różnica po 20 pkt proc.), przyjaźń i rozrywka (różnica po 13 pkt) oraz życie pełne przygód i wrażeń (różnica o 12 pkt).
REKLAMA
Znaczenie wiary wzrasta też z wiekiem. Duże lub bardzo duże znaczenie ma ona dla 70% osób w wieku 55–64 lata. W kolejnej, starszej grupie wieku (65–74 lata) odsetek osób przypisujących tej wartości duże lub bardzo duże znaczenie rośnie o 2 pkt proc., by wśród najstarszych mieszkańców Polski (75 lat i więcej) osiągnąć wartość 81% (w tym dla 49% osób powyżej 74. roku życia wiara ma bardzo duże znaczenie).
Aktywność religijna starszego pokolenia
GUS przypomina, że aktywność religijna to jeden z ważniejszych elementów społecznej aktywności człowieka – szczególnie tego, który deklaruje przynależność do Kościoła lub związku wyznaniowego. To zaangażowanie może się objawiać na różne sposoby, nie tylko przez modlitwę i uczestnictwo w praktykach religijnych, ale także np. poprzez czynny udział w różnego rodzaju organizacjach, grupach czy ruchach religijnych, zarówno katolickich czy szerzej chrześcijańskich, jak i innych kościołów i związków wyznaniowych działających w Polsce. Tego typu organizacje religijne odgrywają nierzadko bardzo istotną rolę w animowaniu życia społecznego, szczególnie w środowiskach lokalnych, właśnie poprzez swój wspólnotowy charakter.
Jak wykazały wyniki ""Badania spójności społecznej"" (2018), 81% mieszkańców Polski w wieku 16 lat i więcej to osoby wierzące (w tym ok. 11% osób określiło siebie jako głęboko wierzące). Wśród osób po 64. roku życia odsetek ten był wyższy i wynosił 87%, a osób głęboko wierzących – 21%.
Wśród starszych mieszkańców wsi odsetek osób uznających się za wierzące wyniósł 94% (w tym prawie 25% to głęboko wierzący).
Najniższy odsetek osób wierzących odnotowano w największych miastach (liczących co najmniej 500 tys. mieszkańców) i było to 73%.
W grupie osób w wieku powyżej 64 lat odsetek osób uczęszczających na Msze św., nabożeństwa co najmniej raz na tydzień (często praktykujących) był wyższy i wynosił 63%, w tym 7% częściej niż raz w tygodniu. W grupie tej zaobserwowano znacząco wyższy odsetek (o 16 pkt proc.) często praktykujących kobiet (69%, w tym 10% praktykowało częściej niż raz w tygodniu), niż mężczyzn (53%, w tym 3% „chodziło do kościoła” częściej niż raz w tygodniu). Mężczyźni natomiast częściej niż kobiety odpowiadali że „chodzą do kościoła” tylko z okazji świąt lub rzadziej (różnica 10 pkt proc.) albo wcale nie praktykują (różnica 4 pkt).
REKLAMA
Duży wpływ na częstotliwość udziału we wspólnotowych praktykach religijnych miała wielkość miejscowości zamieszkania. Najczęściej (raz w tygodniu lub częściej) uczestniczyli w nich mieszkańcy wsi (70%). Wśród mieszkańców miast liczących do 500 tys. mieszkańców odsetek ten wyniósł ok. 62%, a najmniejszy odsetek (46%) odnotowano wśród mieszkańców miast 500 tys. lub więcej mieszkańców.
Modlitwa
Jednym z ważniejszych wymiarów religijności jest modlitwa. Z badań przeprowadzonych w 2018 r. wynika, że prawie 42% mieszkańców Polski w wieku 16 lat i więcej modliło się prawie codziennie lub częściej (np. kilka razy w ciągu dnia), a 28% raz w tygodniu.
Osoby w wieku powyżej 64. roku życia modlą się częściej niż pozostali. Prawie codziennie lub częściej modli się 64% osób starszych (w tym 15% kilka razy dziennie).
Ponad 74% starszych kobiet modliło się prawie codziennie lub częściej, (w tym 20% modli się kilka razy dziennie) co oznacza, że odsetek ten był o około 25 pkt. proc. wyższy niż wśród mężczyzn (prawie 49%).
Związek z parafią
W 2018 r. związek ze swoją parafią, zborem, kościołem lokalnym czy własną wspólnotą religijną (odpowiedzi bardzo silnie i raczej związany) odczuwało ok. 66% mieszkańców Polski w wieku 16 lat i więcej, w tym prawie 22% określało ten związek jako bardzo silny. Brak poczucia więzi z parafią (zupełnie niezwiązany i raczej niezwiązany) deklarowało przeszło 27% osób, w tym prawie 14% wyrażało zupełny brak poczucia związku. 7% osób nie miało na ten temat zdania.
REKLAMA
W grupie osób ""64 lata i więcej"" odsetek osób odczuwających związek z parafią był wyższy niż w pozostałych grupach i wyniósł 78% (w tym 34% bardzo silnie związanych). Wśród osób starszych znacznie częściej związek ze swoją parafią, zborem, własną wspólnotą religijną odczuwały kobiety (83%) niż mężczyźni (71%) oraz mieszkańcy wsi (90%) niż mieszkańcy miast (72%), szczególnie tych największych (54%).
Różnica między wsią a największymi miastami jest jeszcze bardziej zauważalna gdy przyjrzymy się odpowiedziom wskazującym na bardzo silny związek z parafią, własną wspólnotą religijną – odczuwało go 43% mieszkańców wsi i jedynie 18% mieszkańców miast liczących co najmniej 500 tys. mieszkańców.
Zdaniem bp. Wiesława Śmigla, przewodniczącego Rady KEP ds. Rodziny, troska o młodzież wymaga ścisłego współdziałania rodziców, parafii i szkoły. - Rodzina jest tutaj kluczowa, ponieważ młodzi w czasie kryzysu wiary, jeśli nie znajdą u rodziców mądrego prowadzenia, oparcia i świadectwa konsekwentnej wiary, to poszukają odpowiedzi na najważniejsze pytania u rówieśników lub w internecie. Rodzice wychowują dzieci i młodzież nie tylko przez nakazy i zakazy, ale przede wszystkim przed własny przykład.
""Jest w tej chwili moda na kontestowanie Kościoła, to wynik wielu czynników zawinionych i niezawinionych przez ludzi Kościoła. Jednak trzeba także pamiętać o tym, że młodzi poddani są silnym naciskom laicyzacyjnym, które są lansowane przez niektóre środowiska. Nie ulega wątpliwości, że temu trzeba się mądrze przeciwstawić, przede wszystkim przez większą aktywność ewangelizacyjną i świadectwo życia chrześcijańskiego. Kościół musi przemyśleć swoje nastawienie do młodych i zastanowić się, co zrobić, by przyciągnąć młodych do parafii"" - wskazuje bp Śmigiel.
REKLAMA
Również zdaniem ks. Wojciecha Sadłonia, dyrektora Instytutu Statystyki Kościoła Katolickiego, religijność polskiej rodziny zaczyna się różnicować pod względem generacyjnym. Odnosząc się do ostatnich badań na ten temat, przeprowadzonych przez ISKK (listopad br.), ks. Sadłoń stwierdził: ""Bez wątpienia mamy do czynienia z generacyjnością, pokoleniowością religijności"". - Zdecydowanie najbardziej religijne jest pokolenie obecnych dziadków, rodziców – już mniej, a pokolenie najmłodsze i wchodzące w dorosłość jest zdecydowanie najmniej związane z Kościołem - wyjaśnia socjolog.
Jak dodał, ma to związek z cechami współczesnej kultury, promującej konsumpcyjny oraz subiektywno-indywidualistyczny styl życia, ale również z dynamiką historyczno-społeczną w Polsce.
- Trzeba pamiętać, że religijność pokolenia starszego i będącego obecnie w sile wieku ukształtowana jest przez czasy „Solidarności” i przez pontyfikat Jana Pawła II, czyli przez wyjątkową epokę wiosny katolicyzmu w Polsce, z jaką mieliśmy do czynienia w latach 80. XX w. Dziś sytuacja jest już zupełnie inna. Docierający najczęściej do młodego człowieka obraz Kościoła jest pełen negatywnych emocji i oderwany od wymiaru transcendentnego – powiedział ks. Sadłoń.
Zła sytuacja demograficzna
Na tle bieżącego stanu polskiej rodziny nienajlepiej rysuje się perspektywa przyszłości dotycząca sytuacji demograficznej. Ta bowiem w odniesieniu do Polski jest zła. Prognozy wskazują, że do 2050 r. liczba ludności naszego kraju zmniejszy się o 4,4 mln osób - podaje Główny Urząd Statystyczny.
GUS przewiduje, że największy wpływ na ten stan rzeczy będzie miała umieralność. W 2050 r. liczba zgonów sięgnie blisko 430 tys. Będzie to konsekwencją m.in. tego, że w wiek największej umieralności systematycznie będą wchodzić roczniki należące do wyżu demograficznego z II połowy lat 50. XX wieku, czyli obecni około 60-latkowie.
REKLAMA
Natomiast wiek emerytalny zaczną osiągać obecni 30/40-latkowie. Mediana wieku ludności wyniesie ponad 52 lata, czyli o ok. 11 lat więcej niż obecnie, co oznacza, że ponad połowa mieszkańców Polski będzie miała ponad 50 lat.
Głęboki niż demograficzny z lat 90. XX w. oraz utrzymująca się od 2004 r. emigracja za granicę, zwłaszcza ludzi młodych, będą powodować już w nieodległej perspektywie coraz większe trudności w rozwoju demograficznym, na rynku pracy oraz w systemie zabezpieczenia społecznego. Zgodnie z długofalową prognozą demograficzną, do 2035 r. liczba ludności Polski będzie systematycznie zmniejszać się, a tempo tego spadku będzie z upływem czasu coraz wyższe.
Od 2010 r. odsetek grupy osób w wieku produkcyjnym obniża się. W 2019 r. osiągnął poziom 60 proc. (23 mln), czyli o 244 tys. mniej niż rok wcześniej. Wynika to z procesu przesuwania się do grupy wieku poprodukcyjnego licznych roczników osób urodzonych w latach 50. XX w. (w okresie wyżu kompensacyjnego) oraz z coraz mniejszej liczebności 18-latków, zasilających wiek produkcyjny.
Zmiany demograficzne obserwowane w ostatnich latach mogą wskazywać, że wyjście z głębokiej depresji demograficznej, w jakiej Polska znajduje się już od dłuższego czasu, jest odległe. Dzietność polskich kobiet kształtuje się na niskim poziomie, choć w ostatnich dwóch latach wyraźnie się poprawiła. Jej współczynnik wzrósł z 1,29 w 2015 r. do 1,419 w 2019 r. Tymczasem dla zastępowalności pokoleń wskaźnik ten powinien wynosić przynajmniej 2,1.
Zdaniem bp. Wiesława Śmigla, problem niezastępowalności pokoleń zauważalny w sytuacji demograficznej dotyczy całej Europy i z czasem uderzy we wszystkie dziedziny życia.
- Kościół wobec tych wszystkich problemów ma jasne zadania. Najpierw powinien ukazywać piękno małżeństwa chrześcijańskiego i rodziny otwartej na życie. Pandemia pokazała, że odpowiedzialne i pełne wiary małżeństwa i rodziny poradziły sobie dobrze z zagrożeniem. Mężowie i ojcowie w znakomitej większości stanęli na wysokości zadania, opiekowali się żonami i dziećmi, a kobiety potrafiły zadbać o ciepłe i pełne zaufania relacje w rodzinie. To po raz kolejny ukazało wartość małżeństwa i rodziny. Kościół po prostu zawsze powinien być dla małżeństw i rodzin, aby prowadzić, formować, nauczać, wspierać, uświęcać i pomagać - uważa bp Śmigiel.","Łukasz Kasper, maj, mp, tk
/Warszawa (KAI)",https://www.niedziela.pl/numer/2021/43,rodzina,https://www.niedziela.pl/artykul/75532/Polska-rodzina-w-ostatnich-latach
Prasa zagraniczna,"W muzeum prasy w Aachen znajduje się kolekcja ponad 200 tys. gazet, wśród nich również pierwsza gazeta, jaka ukazała się na świecie, a także najmniejsza, zamykająca swą przestrzeń w kilku centymetrach kwadratowych. I największa - o wielkości kilku metrów. Jak do tej pory, muzeum prasy, znane jako Aachens Zeitungsmuseum, ma największe zbiory prasy na świecie","Wpływowa zakonnica
Siostra zakonna z Myanmaru – Ann Rose Nu Tawng znalazła się na liście 100 najbardziej wpływowych kobiet w 2021 r. stworzonej przez BBC. Była na ustach całego świata, gdy 28 lutego klęknęła przed kordonem uzbrojonych policjantów, którzy przygotowywali się do rozbicia pokojowej manifestacji, i powiedziała: – Zabijcie mnie, jeśli chcecie, ale protestujący nie mają broni. Manifestują pokojowo.
SiR
Biskupi za obowiązkiem
Jak Kościół patrzy na przymusowe szczepienia? Bodaj jako pierwsi głos w tej sprawie zabrali biskupi z Austrii. Sytuacja nie dziwi, bo to rządzący w tym kraju jako pierwsi w Europie wprowadzili obowiązek szczepień przeciw COVID-19. Hierarchowie uznali, że wprowadzona regulacja jest dopuszczalna, o ile wyczerpano inne możliwości ochrony obywateli przed koronawirusem. Zaznaczyli także, iż mają nadzieję, że to zarządzenie jest ograniczone w czasie i nie będzie wprowadzone w Austrii na stałe.
Famiglia Christiana.it
Na trudne czasy
Niełatwe zadanie ma nowy biskup Hongkongu – jezuita Stephen Chow Sau-yan. Diecezja czekała na nowego pasterza prawie 3 lata. Tyle czasu trwało uzgadnianie kandydatur między Watykanem a komunistycznymi Chinami. Sprawa jest delikatna, bo Hongkong w ubiegłym roku został spacyfikowany przez Pekin, mimo że w 1997 r., gdy Brytyjczycy przekazywali to terytorium Chińczykom, ci zobowiązali się do utrzymania w nim dużej autonomii. Władze w Pekinie nie dotrzymały jednak danego słowa i w połowie 2020 r. wprowadziły regulacje prawne de facto likwidujące autonomię. Wywołało to gwałtowne protesty mieszkańców, które brutalnie spacyfikowano – do więzień trafiło 10 tys. ludzi, m.in. wielu katolików. Ponad tysiąc osób nadal w nich przebywa. Nowy biskup ma za zadanie poprawić tę sytuację, ale nie jest to łatwe, bo wielu mieszkańców Hongkongu wyemigrowało, a kolejni zamierzają podjąć taką decyzję. Nie pomaga też międzynarodowa opinia publiczna, która przestała się interesować losami metropolii, co daje władzom w Pekinie wolną rękę.
REKLAMA
ABC News
Czy papież zapobiegnie wojnie?
Po modlitwie Anioł Pański 12 grudnia Ojciec Święty powiedział: – Drodzy bracia i siostry, pragnę zapewnić o moich modlitwach za umiłowaną Ukrainę, za wszystkie jej Kościoły, wspólnoty religijne i wszystkich jej mieszkańców, aby napięcia w tym kraju zostały rozwiązane w drodze poważnego, międzynarodowego dialogu, a nie za pomocą broni.
Komentatorzy odczytali to jednoznacznie – jako chęć wsparcia Ukrainy zagrożonej przez wojska rosyjskie, które stoją u jej wschodnich granic. Zauważono również, że Franciszek w swojej wypowiedzi nie wymienił Rosji. Zdaniem obserwatorów, wskazuje to na delikatność sytuacji. Watykan po prostu nie chce narazić na szwank dobrych relacji z Moskwą, a szczególnie z Cerkwią prawosławną. Być może pomocne w rozwiązaniu kryzysu byłoby spotkanie z patriarchą Cyrylem, które papież zapowiadał podczas powrotu z Grecji.
L´Osservatore Romano
Branża z przyszłością
Wszystko wskazuje na to, że handel bronią to interes z przyszłością. Już piąty rok z rzędu branża przeżywa hossę, a okazuje się, że w 2020 r., kiedy większość ludzi na świecie żyła w lockdownie, nie zmalał „apetyt” na broń. Przychody 100 największych światowych firm w tej branży wzrosły w tym czasie o 1,3%, i to nie z powodu inflacji. Dominują Amerykanie. Pięć największych firm zbrojeniowych ma siedziby w USA. Dopiero na szóstym miejscu jest przedstawiciel brytyjskiego przemysłu zbrojeniowego – BAE Systems. Dla pełnego obrazu sytuacji trzeba dodać, że w statystykach nie uwzględniono Rosji i Francji, które nie ujawniają tego rodzaju informacji; z pewnością jednak sprzedaż broni przez firmy z tych krajów stanowi niemały procent ich krajowego PKB. Sama Francja podpisała niedawno kontrakt ze Zjednoczonymi Emiratami Arabskimi na dostawę osiemdziesięciu myśliwców Dassault Rafale na kwotę 16 mld euro.",P.R.,https://www.niedziela.pl/numer/2021/52,prasa,https://www.niedziela.pl/artykul/157025/nd/Prasa-zagraniczna
Okazanie paszportu covidowego przy limitach m.in. w kościołach będzie dobrowolne,"Okazanie zaświadczenia potwierdzającego zaszczepienie przeciwko koronawirusowi będzie w kościołach, tak jak w innych miejscach objętych limitem 30 proc. miejsc, dobrowolne. O metodach weryfikacji osób zaszczepionych nie wspomina wchodzące jutro w życie nowe rozporządzenie w sprawie ograniczeń związanych ze stanem epidemii.","Od środy 15 grudnia obowiązywać będzie obniżenie limitu osób m.in. w restauracjach, hotelach, kinach, teatrach, obiektach sportowych i kościołach z 50 do 30 proc. Zaszczepieni nie wliczają się do limitu, ale sprawdzić to będzie musiał organizator wydarzenia lub właściciel obiektu.
Limity mają też nie obowiązywać danej osoby w przypadku okazania zaświadczenia o szczepieniu, wyniku testu i wyzdrowieniu.
Zapisy rozporządzenia nie przyznają jednak usługodawcy lub organizatorowi wydarzenia wprost uprawnienia do żądania od danej osoby potwierdzenia faktu zaszczepienia. Okazanie certyfikatu covidowego ma zatem być dobrowolne.
To w interesie osoby chcącej skorzystać z danej usługi lub uczestniczyć w danym wydarzeniu jest wykazanie faktu zaszczepienia jako uprawniającego do wejścia na teren objęty limitem w przypadku osiągnięcia tego limitu - poinformował dziś rzecznik ministerstwa zdrowia Wojciech Andrusiewicz.

PODZIEL SIĘ CYTATEM
Rozporządzenie wchodzące 15 grudnia w życie wskazuje jedynie (par. 26a), że do ustanowionych w nim ""limitów liczby osób przebywających w pomieszczeniach, budynkach, obiektach, na określonej powierzchni pomieszczeń, budynków lub obiektów lub na otwartej przestrzeni oraz uczestniczących w zgromadzeniach, nie wlicza się osób zaszczepionych przeciwko COVID-19, pod warunkiem okazania przez te osoby unijnego cyfrowego zaświadczenia COVID lub zaświadczenia o szczepieniu, o wyniku testu i o powrocie do zdrowia w związku z COVID-19 (...)"".
REKLAMA
W swoich mediach społecznościowych ministerstwo zdrowia wyjaśnia natomiast, że: ""W przypadku nieokazania wskazanych dokumentów przedsiębiorca ma prawo odmówić obsługi"".
MZ proponuje także korzystać przy weryfikacji z aplikacji mobilnych, tzw. skanerów certyfikatów COVID, które są dostępne w sieci. Jedno z takich narzędzi pobrało już ponad 825 tys. osób.
W opinii ministerstwa: ""Jeżeli Konstytucji i przepisów innych ustaw nie łamie obecna w Polsce od wielu lat selekcja na dyskotekach, czy w klubach tanecznych, to na pewno nie łamie ich też weryfikacja unijnych certyfikatów"".

PODZIEL SIĘ CYTATEM
Rzecznik Episkopatu Polski pytany niedawno przez KAI o metody weryfikacji osób zaszczepionych przy wejściach do kościołów, odpowiedział: ""Kościół jest budynkiem jak inne, do których wiele osób może wejść. Nie ma wprost ustaleń, które pozwalałyby na weryfikowanie paszportu covidowego. Przepis jest przepisem, natomiast trzeba się odwołać do odpowiedzialności i pomysłowości proboszczów"".","lk
/Warszawa (KAI)",,obostrzenia,https://www.niedziela.pl/artykul/75306/Okazanie-paszportu-covidowego-przy
Bahrajn: jutro konsekracja katedry Matki Bożej Arabskiej,"Kard. Luis Antonio Tagle, prefekt Kongregacji ds. Ewangelizacji Narodów i przewodniczący Caritas Internationalis, poświęci jutro w Awali w Bahrajnie katedrę Matki Bożej Arabskiej, patronki Zatoki Perskiej. „Nowa katedra jest znakiem nadziei dla wszystkich chrześcijan na Półwyspie Arabskim” – uważa Regina Lynch z papieskiego stowarzyszenia Pomoc Kościołowi w Potrzebie (PKwP).","Świątynia jest przeznaczona dla 2,5 miliona katolików z Bahrajnu, Kuwejtu, Kataru i Arabii Saudyjskiej, którymi w większości są migranci z różnych krajów i kultur. Król Hamad Bin Isa bin Salman Al Khalifa, jeden z głównych sponsorów projektu, który podarował 9 tys. metrów kwadratowych ziemi, zainauguruje dziś otwarcie nowego kompleksu kościelnego. Obiekt będzie siedzibą powstałego w sierpniu 2012 roku Wikariatu Apostolskiego Arabii Północnej, otwartego również dla innych wyznań chrześcijańskich. Kościół jest częścią dużego kompleksu, który zapewnia wiele przestrzeni dla kultu i apostolatu.
Zmarły w ubiegłym roku bp Camillo Ballin, zwierzchnik Kościoła katolickiego w Arabii Północnej, był szczególnie oddany temu projektowi, który był także wspierany przez Pomoc Kościołowi w Potrzebie i władze kraju. Bp Ballin dokonał wmurowania kamienia węgielnego w dniu 31 maja 2014 r. Były wikariusz apostolski Arabii Północnej z wielką determinacją zabiegał o wybudowanie katedry, stawiając czoła licznym wyzwaniom.
Katedra, której budowę rozpoczęto w 2018 r., może pomieścić 2,3 tys. osób posiada dwie kaplice i dwie sale konferencyjne oraz kaplicę spowiedzi. Swoim kształtem przypomina namiot, w którym Mojżesz spotykał się ze swoim ludem. Budowa katedry stanowi duży krok naprzód w relacjach państwo-Kościół, a także jest świadectwem wzrastającej liczby katolików w tym regionie. Na Półwyspie Arabskim, jak dotąd, tylko pięć formalnie wyznaczonych kościołów jest miejscem modlitwy katolików.","Marek Krzysztofiak SJ
/vaticannews
/Awali (KAI)",https://www.niedziela.pl/numer/2017/34,konsekracja,https://www.niedziela.pl/artykul/75126/Bahrajn-jutro-konsekracja-katedry-Matki
"Rzecznik KEP: Nie ma wprost ustaleń, które pozwalałyby na weryfikowanie paszportu covidowego","Kościół jest budynkiem jak inne, do których wiele osób może wejść. Nie ma wprost ustaleń, które pozwalałyby na weryfikowanie paszportu covidowego. Przepis jest przepisem, natomiast trzeba się odwołać do odpowiedzialności i pomysłowości proboszczów - powiedział KAI rzecznik Episkopatu Polski ks. Leszek Gęsiak SJ na pytanie o weryfikację osób zaszczepionych, które chcą wejść do świątyni.","Od 1 grudnia kościoły znalazły się wśród obiektów objętych zaostrzonymi regulacjami sanitarnymi. Obowiązuje w nich limit 50 proc. zajętych miejsc. Do limitów nie wliczane są osoby zaszczepione.
Od środy 1 grudnia w związku z trwającą pandemią i pojawieniem się w Europie nowego wariantu koronawirusa Omikron, w całym kraju obowiązują ściślejsze regulacje sanitarne. Wszystkim obiektom z dotychczasowym zapełnieniem do 75 proc. osób zredukowano ten limit do 50 proc. Dotyczy to gastronomii, hoteli, instytucji kultury, obiektów sportowych oraz kościołów. Do wskazanych limitów nie są wliczane osoby zaszczepione - wskazał minister zdrowia Adam Niedzielski.
Rozporządzenie Rady Ministrów z dnia 6 maja 2021 r. w sprawie ustanowienia określonych ograniczeń, nakazów i zakazów w związku z wystąpieniem stanu epidemii stanowi, że przed wejściem do budynków i innych obiektów kultu religijnego informuje się o limicie osób chcących uczestniczyć - przy zachowaniu takich zasad sanitarnych jak dystans oraz zakrywanie ust i nosa - w ""zgromadzeniach organizowanych w ramach działalności kościołów"" oraz ""podejmuje środki zapewniające jego przestrzeganie i innych związków wyznaniowych"".
""Wiemy, jakie są zalecenia i regulacje prawne. W rozporządzeniu jest informacja, że na drzwiach [kościoła] powinna się znaleźć informacja o liczbie osób, które mogą wejść równocześnie do świątyni. Aczkolwiek wiemy, że ona nie dotyczy osób zaszczepionych. Tu jest kolejny problem, czy weryfikować paszporty covidowe, czy nie weryfikować"" - zwraca uwagę pytany o tę sprawę przez KAI rzecznik Episkopatu Polski ks. Leszek Gęsiak SJ.
Rzecznik przypomina, że podobny problem dotyczy galerii handlowych, kin i innych obiektów objętych nowymi regulacjami. - Nie ma tak naprawdę procedur, przynajmniej nie słyszałem, aby doszło do jakiegoś konsensusu w skali kraju. Kościół jest budynkiem jak wiele innych, do których wiele osób może wejść. Nie ma chyba wprost ustaleń, które pozwalałyby na weryfikowanie paszportu covidowego. Przepis jest przepisem, natomiast trzeba się, chyba tak jak zawsze, odwołać do odpowiedzialności i pomysłowości proboszczów. Wiemy, że różne metody były stosowane w różnych miejscach, ale nie słyszałem, aby były jakieś nowe jednolite wytyczne na ten moment w stosunku do tego, co było w ubiegłym roku - dodaje ks. Gęsiak.
REKLAMA
Ministerstwo Zdrowia nie odpowiedziało wprost na pytanie KAI o to, jak weryfikować osoby zaszczepione przy wejściu do świątyń i kto miałby to robić. Poinformowano jedynie, że kwestie funkcjonowania w czasie epidemii reguluje wspomniane rozporządzenie Rady Ministrów.

PODZIEL SIĘ CYTATEM
""Wszelkie podejrzenia o łamaniu przepisów związanych z zapobieganiem, przeciwdziałaniem i zwalczaniem epidemii COVID-19 należy zgłaszać do właściwych służb (Policja, organy Państwowej Inspekcji Sanitarnej)"" - odpowiedziało Ministerstwo Zdrowia.
""Wyjaśniamy też, że pod pojęciem „osoby zaszczepionej” należy rozumieć osobę, u której od przyjęcia ostatniej dawki minęło 14 dni, zastosowany preparat został dopuszczony do obrotu i stosowania w UE lub znajduje się w wykazie odpowiedników szczepionek dopuszczonych do obrotu na terytorium Rzeczypospolitej Polskiej, prowadzonym przez Narodowy Instytut Zdrowia Publicznego PZH - Państwowy Instytut Badawczy"" - przypomniało MZ.","lk (KAI)
/Warszawa",https://www.niedziela.pl/numer/2020/5,COVID‑19,https://www.niedziela.pl/artykul/74842/Rzecznik-KEP-Nie-ma-wprost-ustalen-ktore
Prasa zagraniczna,"Najnowsza publikacja wydawnictwa Biały Kruk pt. „Do moich Rodaków. Św. Jan Paweł Wielki” to wyjątkowy zbiór wypowiedzi św. Jana Pawła II – nauczanie i przesłanie o wierze i kulturze, które św. Jan Paweł II, polski papież, kierował do Polaków. Przekaz tekstowy uzupełniają 174 ilustracje, w tym przede wszystkim piękne fotografie mistrza Adama Bujaka, jednego z najważniejszych świadków pontyfikatu Papieża Polaka. Wyboru dokonała i całość zredagowała Jolanta Sosnowska, wybitna znawczyni życia i dorobku św. Jana Pawła II.","Choinka dla papieża
28 metrów wysokości – tyle będzie miała w tym roku choinka, która przyozdobi w okresie świątecznym plac św. Piotra. Świerk pochodzi z Andalo – znanej miłośnikom narciarstwa miejscowości regionu Trydent-Górna Adyga. Stamtąd również będą pochodzić ozdoby choinkowe, które zostaną wykonane z drewna.
Szopka, która stanie na pl. św. Piotra, pochodzi natomiast z Peru, z wioski Chopcca, leżącej pośród Andów. W jej skład wejdzie trzydzieści figur wykonanych przez pięciu znanych regionalnych artystów.
CN
Obowiązek szczepienia dla księży
Do nielicznego grona Kościołów lokalnych, których pasterze w sposób najbardziej stanowczy domagają się szczepień przeciwko COVID-19, dołączyła australijska metropolia Brisbane. Arcybiskup Mark Coleridge wysłał do wszystkich swoich księży i diakonów list, w którym domaga się, aby do 15 grudnia przedstawili albo zaświadczenie o pełnym, dwudawkowym zaszczepieniu preparatami dopuszczonymi w Australii, albo zaświadczenie lekarskie o przeciwwskazaniach do szczepienia. Co z tymi, którzy nie podporządkują się woli arcybiskupa? Nie będą mogli pełnić posługi wśród wiernych. Hierarcha argumentuje, że duchowni, którzy się nie zaszczepili, sprzeniewierzają się głównemu celowi misji kapłańskiej i pasterskiej, którym jest troska o powierzony sobie lud. – Moja decyzja ma na celu ochronę przede wszystkim wiernych oraz osób, z którymi Kościół współpracuje – tłumaczy abp Coleridge.
Il Messaggero
Rok jubileuszowy tuż-tuż
Już kilkanaście miesięcy temu pojawiła się zapowiedź, zresztą spodziewana, że w 2025 r. będziemy obchodzić w Kościele kolejny rok jubileuszowy. Od 1475 r. jubileusze organizuje się w Kościele co 25 lat, po to, by każde pokolenie mogło przeżyć jeden rok jubileuszowy choćby raz w życiu. Teraz sprawa nabiera rozpędu.
Nowy burmistrz Rzymu Roberto Gualtieri, miesiąc po objęciu urzędu, został przyjęty na audiencji przez papieża Franciszka. Jednym z tematów rozmowy były przygotowania do wydarzenia, które rozpocznie się za 3 lata. Choć Rzym odwiedzają rokrocznie miliony pielgrzymów i turystów, a infrastruktura miasta jest przygotowana na ich obsłużenie, to jednak rok jubileuszowy niesie ze sobą większe wyzwania i współpraca na linii Watykan-Wieczne Miasto-włoski rząd jest niezbędna. Prace przygotowawcze już trwają, bo czasu zostało niewiele.
REKLAMA
Heute
Nie możemy im pomóc
„To, co dzieje się obecnie na granicy Białorusi i Unii Europejskiej, jest cyniczne i bezwstydne” – napisał o postwie Mińska kard. Christoph Schönborn w swoim felietonie. Oczywiście, z oczu metropolity Wiednia nie znikają sami migranci. Podkreślił też, że UE na pewno nie ulegnie politycznej presji, i wezwał do znalezienia sposobu na humanitarne rozwiązanie tej sytuacji. Komentarz zakończył gorzkimi, ale szczerymi słowami skierowanymi do każdego z tych, którzy stoją przed polską granicą: „To boli nie móc ci pomóc”.
Tablet
Mylą się tylko raz
Praca rzecznika kościelnej instytucji, który ma się wypowiadać w kontekście nadużyć seksualnych niektórych duchownych, przypomina coraz bardziej robotę sapera na polu minowym. O wypadek przy pracy nietrudno, a jego ewentualne zaistnienie ma natychmiastowe i bardzo przykre konsekwencje. Przekonała się o tym zastępczyni sekretarza generalnego i dyrektor ds. komunikacji francuskiego episkopatu Karine Dalle. Przyszła do francuskiego episkopatu z archidiecezji paryskiej, w której świetnie dawała sobie radę w opanowaniu komunikacji w sytuacjach kryzysowych. Teraz poległa. Oficjalnie mówi się, że skończył się dla niej okres próbny. Sama twierdzi, że została zwolniona. Dlaczego? Jedni mówią, że biskupom nie spodobało się to, iż mówiła o pewnych wątpliwościach ws. części ustaleń albo niedopowiedzeń słynnego raportu na temat nadużyć seksualnych nad Sekwaną, inni – że miała się narazić wpływowym politykom, a przypomnijmy, że we Francji trwa już kampania prezydencka.",P.R.,https://www.niedziela.pl/numer/2021/49,prasa,https://www.niedziela.pl/artykul/156696/nd/Prasa-zagraniczna
Papież: naszym powołaniem jest być przyjaciółmi Jezusa,"„Kościół was miłuje i potrzebuje każdego z was, aby wypełniać swoją misję w służbie Ewangelii” – napisał Papież w opublikowanym dzisiaj orędziu na Międzynarodowy Dzień Osób Niepełnosprawnych. Franciszek podkreślił, że powołaniem wszystkich chrześcijan jest bycie przyjaciółmi Jezusa.","Ojciec Święty zaznaczył, że ufna i osobista przyjaźń z Jezusem może być duchowym kluczem do zaakceptowania ograniczeń, których wszyscy doświadczamy i do pogodzenia się ze swoim stanem. Chrzest czyni każdego z nas pełnoprawnym członkiem wspólnoty kościelnej i daje każdemu, bez wykluczenia czy dyskryminacji, możliwość powiedzenia: „Ja jestem Kościołem!”. Papież przypomniał, że Kościół jest domem dla wszystkich! My, wszyscy razem, jesteśmy Kościołem, ponieważ Jezus postanowił być naszym przyjacielem. W kontekście rozpoczętego procesu synodalnego również niepełnosprawni są wezwani, aby wnieść swój niepowtarzalny wkład.
Franciszek zauważył, że niestety także dzisiaj wielu ludzi jest traktowanych jako ciała obce w społeczeństwie. Niepełnosprawność jest postrzegana jako choroba, co przyczynia się do tworzenia barier i wzmacnia stygmatyzację. W życiu Kościoła najgorszą formą dyskryminacji jest brak opieki duchowej, w tym również odmowa dostępu do sakramentów.
Trudności, jakich doświadczają niepełnosprawni, spotęgowała dodatkowo pandemia Covid-19. Skazała ona wiele osób na pozostawianie w zamknięciu czterech ścian własnego domu lub placówki opiekuńczej, bez dostępu do zdalnych narzędzi kształcenia oraz kontaktu z najbliższymi. Ojciec Święty zapewnił, że Kościół jest u boku tych, którzy nadal walczą z koronawirusem i podkreśla potrzebę, aby wszyscy byli otoczeni opieką, a stan niepełnosprawności nie stanowił przeszkody w dostępie do należnych świadczeń zdrowotnych.","Krzysztof Ołdakowski SJ
/Vatican News",https://www.niedziela.pl/numer/2021/19,Kościół,https://www.niedziela.pl/artykul/74622/Papiez-naszym-powolaniem-jest-byc
Austria: episkopat zaostrza przepisy w kościołach,"W związku z gwałtownym wzrostem liczby zakażeń koronawirusem w Austrii również Kościół katolicki zaostrzył w całym kraju przepisy sanitarne. Począwszy od 22 listopada maskę FFP2 muszą nosić wszyscy uczestnicy publicznych nabożeństw, zarówno w kościele jak i na zewnątrz. Ponadto należy zachować minimalną odległość dwóch metrów.","Wszystkie osoby pełniące posługę liturgiczną muszą przedstawić dowód 3G (zaszczepieni, ozdrowieńcy, przetestowani). Wprowadzono również wyraźne ograniczenia dotyczące śpiewu i muzyki. Podobne ograniczenia obowiązują już w diecezjach Linz i Salzburg, gdzie zaostrzenia w obszarze kościelnym wymusiła poważna sytuacja koronawirusa w Górnej Austrii i Salzburgu.
Od 22 listopada wymóg maski FFP2 będzie również obowiązywać bez wyjątku w przypadku jednorazowych uroczystości religijnych, takich jak chrzest, Pierwsza Komunia św., bierzmowanie i ślub. „W interesie osób biorących udział w uroczystościach należy je teraz w miarę możliwości odłożyć w czasie”, tłumaczył w rozmowie z austriacką agencją katolicką Kathpress bp Anton Leichtfried, przewodniczący Komisji Liturgicznej episkopatu Austrii. Dodał, że jeśli mimo to uroczystości te będą miały miejsce, muszą się odbywać z zachowaniem obowiązujących przepisów i pod kontrolą osoby do tego uprawnionej.
Znacznie ograniczony będzie też śpiew podczas nabożeństw - oczywiście tylko w maskach. Zawieszono śpiew chórów, będzie mogła śpiewać tylko czwórka solistów. To samo dotyczy muzyki podczas nabożeństw, gdzie obecnie może grać tylko do czterech instrumentalistów i organy. Soliści muszą udokumentować swoje dowody niskiego ryzyka epidemiologicznego (dowody 2G –zaszczepieni, ozdrowieńcy), zgodnie z aktualnym rozporządzeniem rządowym w sprawie kontroli rozprzestrzeniania się Covid-19. Wymagane jest zachowanie odległości co najmniej dwóch metrów, na czas śpiewania nie jest wymagana maska FFP2.
Jednocześnie biskupi wyraźnie stwierdzili, że „aby nie wykluczać nikogo z uczestnictwa w otwartych nabożeństwach, udział jest nadal możliwy bez udowodnienia niskiego ryzyka epidemiologicznego”. Obowiązujące środki ochronne są jednak konieczne, aby można było sprawować nabożeństwa bez ryzyka. „Podstawowymi warunkami wstępnymi są osobista odpowiedzialność i rozwaga”, podkreślili biskupi Austrii.

PODZIEL SIĘ CYTATEM
REKLAMA
Obowiązek noszenia masek nie dotyczy dzieci do 6 roku życia oraz osób, które posiadają zaświadczenie lekarskie, że z powodów zdrowotnych nie mogą nosić nawet popularnych masek dla ochrony nosa i ust. Takie maski, zamiast FFP-2, mogą stosować kobiety ciężarne oraz dzieci w wieku 6 do 14 lat. Z obowiązku noszenia masek w czasie nabożeństwa zwolniona jest służba liturgiczna ołtarza (ksiądz, lektor/lektorka), ale z zachowaniem większych odstępów.
Służba liturgiczna, zwłaszcza ministrantów, powinna być ograniczona do osób „najbardziej potrzebnych”. Już od 13 listopada obowiązuje obowiązek przedstawienie przez nich świadectwa 3GF, a za zachowanie przepisów odpowiada osoba prowadząca uroczystość.
Tak jak dotychczas, podczas nabożeństwa pokoju nie wolno podawać sobie rąk. Koszyki do zbiórki ofiar nie powinny być przekazywane kolejno w ławkach, ale ustawiane np. przy wejściu i wyjściu ze świątyni.
REKLAMA
Publikując obecne zasady episkopat Austrii zwraca uwagę, że dotyczą one tylko nabożeństw. W przypadku innych wydarzeń kościelnych, jak spotkania w grupach, kościelne kawiarenki, czy koncerty, należy przestrzegać zasad państwowych.
Rozporządzenie ramowe pozwala diecezjom, tak jak ostatnio, na regionalną autonomię w walce z koronawirusem. W ten sposób możliwe są zarówno zaostrzenia, jak i złagodzenia w zgodzie z przepisami w danym regionie.
Ponadto biskupi zaapelowali do osób, które „czują się chore”, aby zrezygnowały z pójścia do kościoła, lecz „dla własnej ochrony i dla ochrony innych” jednoczyli się we wspólnej modlitwie podczas transmisji nabożeństw w różnych mediach. Kościoły powinny pozostawać otwarte w ciągu dnia i zapraszać ludzi do osobistej modlitwy.","ts (KAI)
/Wiedeń",,Austria,https://www.niedziela.pl/artykul/74538/Austria-episkopat-zaostrza-przepisy-w
Matrix i Inflacja,"W Rzymie zmarł nestor włoskiej Polonii Stanisław August Morawski. Jednym z jego polskich przyjaciół był prof. Jerzy Miziołek, który wspomina swojego przyjaciela w rozmowie z Włodzimierzem Rędziochem.","Wszystko wokół drożeje. Jest to wynik blokowania gospodarek z powodu ogłoszenia pandemii Covid-19 i gigantycznych dodruków pieniądza, realizowanych przez wszystkie rządy świata. Tak już jest, że każda okazja jest dobra nie tylko do umacniania władzy, ale i do dodruku pieniądza, co nazywane jest inflacją. Sam dodruk jest świetnym sposobem na nabicie sobie kieszeni przez rządzących i, pośrednio, narzędziem do umacniania władzy przez korumpowanie tym świeżo wydrukowanym pieniądzem tych, którym go rozdają.
Proste jak słońce, ale przecież ktoś bardziej wnikliwy zauważy, że to jest złodziejstwo. By być bardziej precyzyjnym, to „kradzież instytucjonalna”, bo robiona w majestacie prawa narzuconego nam przez państwo. Tomasz J. Ulatowski w książce „Ukryta nikczemność. Kto zarabia, a kto traci na inflacji” bardzo dokładnie opisał ten proceder. Inflację przeciętnemu człowiekowi trudno zrozumieć, bo nikt mu jej w szkole nie wytłumaczył, a i pośrednicy państwa, czyli państwowi nauczyciele, państwowi eksperci i bezmyślni dziennikarze robią, co mogą, by jak najbardziej zaciemnić istotę tego procederu.
„Rzeczpospolita” – ogólnopolski dziennik ekonomiczno-prawny pisze: „Rosnące ceny coraz mocniej dają się we znaki. Drożeją towary, usługi, opieka medyczna, a nawet koncerty. W środę organizator festiwalu muzycznego Open’er w Gdyni ogłosił podwyżkę cen biletów na przyszłoroczne koncerty, tłumacząc to inflacją”. I – uwaga! – nie jest wyjaśnione, czym jest inflacja, ale stawiam worek dolarów przeciwko garści orzechów, że autor rozumie ją jako „wzrost cen”, czyli posługuje się głupią i nielogiczną, aczkolwiek obowiązującą już od 20 lat nową definicją stworzoną przez „ekspertów” na zamówienie „ministerstwa prawdy”.
Czytamy dalej: „drożyznę doskonale widać nie tylko na rynku paliw, ale też, co szczególnie dotkliwe, żywności”. Jak wyjaśniono, „Rzeczpospolita” sięgnęła do danych rządowego Zintegrowanego Systemu Rolniczej Informacji Rynkowej i... „okazało się, że olej rzepakowy sprzedawany w hurcie zdrożał między 11 października 2020 r. a 10 października 2021 r. o blisko 70 proc. Od 10 do 17 października 2021 r. jego cena poszybowała w górę o kolejne 17 proc”.
REKLAMA
Historia wzrostu cen wygląda, według dziennika, mniej więcej tak: „Dwucyfrowo drożały też zboża, a w ślad za nimi mąka. To oczywiście przekłada się na ceny pieczywa. W górę poszły ceny wyrobów mleczarskich. Masło tylko we wspomnianym tygodniu między 10 a 17 października zdrożało o ponad 6 proc. Drożeją też sery i mleko w proszku. [...] Na rynku spożywczym trudno dziś znaleźć produkty, których ceny nie wzrosły. We wrześniu spadły tylko ceny wieprzowiny i drobiu. Te drugie w stosunku do sierpnia, bo w porównaniu z wrześniem zeszłego roku były wyższe o blisko 23 proc”.
I ani słowa na temat ubiegłorocznego dodruku pieniądza i blokowania gospodarki. Do zaciemnienia obrazu jak zwykle używa się klasycznych argumentów, jak na przykład, że u innych jest tak samo: „żywność drożeje na całym świecie”, albo: „inflacja szaleje”, sugerujących, że jest to zjawisko naturalne, którego autorem w żadnym wypadku nie jest człowiek, a zwłaszcza, broń Boże, ktoś z rządzących. To nie inflacja szaleje, tylko pazerny i nieudolny rząd szaleje, okradając społeczeństwo z pieniędzy, które są rządzącym potrzebne do budowania swoich majątków, do korumpowania wyborców i latania po świecie.
Oczywiście, efekt dotyczy całego globu, bo proceder uprawiają wszyscy rządzący. Skoro są bezkarni, to dlaczego mają sobie forsy nie dodrukować i się nie wzbogacić: „Wyznaczany przez Organizację Narodów Zjednoczonych ds. Wyżywienia i Rolnictwa (FAO) indeks światowych cen żywności sięgnął we wrześniu 130 pkt i znalazł się tym samym na najwyższym poziomie od września 2011 r.”.
REKLAMA
I teraz zobaczmy, jak dla „Rzeczpospolitej” tłumaczy to wszystko okraszony tytułem doktora „ekonomista i ekspert rynku rolno-spożywczego” banku Crédit Agricole Polska, pan Jakub Olipra:
„To nieszczęśliwy zbieg okoliczności. Warto zwrócić uwagę, że znaczna część obserwowanego wzrostu cen jest efektem niesprzyjających warunków agrometeorologicznych w różnych regionach świata, istotnych z punktu widzenia światowej produkcji żywności. Do tego drożeją paliwa, gaz i energia elektryczna, co podbija koszty transportu i produkcji. Rośnie również presja płacowa. W tej sytuacji firmy produkujące żywność nie mają innego wyjścia i ratując swoją rentowność, próbują przerzucać wyższe koszty na konsumentów”.
Ręce opadają! Przestrzeń fałszywych komunikatów, czyli matrix, dotycząca inflacji jest do perfekcji wypełniona doskonałymi... fałszywymi komunikatami! Brawo eksperci, brawo naukowcy, brawo wszyscy, którzy je tworzą, jesteście geniuszami... ciemnej strony mocy.
Dla przypomnienia: tymi samymi metodami rząd Edwarda Gierka doprowadził Polską Rzeczpospolitą Ludową (tak na marginesie to świetna nazwa dla totalitarnego reżimu, nieprawdaż?) do katastrofy gospodarczej, pomimo że też miał suto opłacanych z kasy państwowej takich „ekspertów” i „naukowców”.
„To nieszczęśliwy zbieg okoliczności” – kolejny trick pseudoekspertów. Nie pokazuje się prawdziwych przyczyn, że za inflację (druk pieniądza), i w konsekwencji wzrost cen, odpowiedzialni są konkretni, rządzący nami, ludzie, tylko ukazuje się to jako nieuniknione zjawisko naturalne, na które nic nie możemy zaradzić.
„Część obserwowanego wzrostu cen jest efektem niesprzyjających warunków... meteorologicznych” – czysta prawda, ale akcent nie ten. Za Gierka też się tak tłumaczono, ale jak tylko uwolniono rynek i gospodarkę, to polskie rolnictwo w ciągu zaledwie kilku lat wyszło z zapaści i stało się liderem światowym. Było na tyle dobrze, że rząd postanowił coś z tym zrobić. No i w efekcie mamy wzrost cen żywności.
REKLAMA
„Drożeją paliwa, gaz i energia elektryczna... rośnie presja płacowa... W tej sytuacji firmy produkujące żywność nie mają innego wyjścia i ratując swoją rentowność, próbują przerzucać wyższe koszty na konsumentów” – to też stara śpiewka: przerzucenie odpowiedzialności na producentów. Popatrzcie, to oni są winni, ci pazerni spekulanci: zamiast pozbywać się swojego majątku i dopłacać z własnych pieniędzy do produkcji, przerzucają wzrost cen na konsumenta. To właśnie jest istota całej tej nikczemności. Na druku pieniądza zarabiają rządzący i ich poplecznicy. Nie widać tego – jak mawiał Frédéric Bastiat – że koszty takiego procederu ponoszą zawsze konsumenci, czyli my wszyscy, widać natomiast, że autorami podwyżek, są „ci przeklęci producenci”.
Ileż to pieczeni na jednym ogniu pieką rządzący, drukując pieniądze:
1. Wydrukowane pieniądze po części wkładają sobie do kieszeni;
2. Po części opłacają swoich klakierów: ekspertów, naukowców, dziennikarzy, którzy potem pokrętnie tłumaczą i maskują tę nikczemność. Robią to tak doskonale, że większość z nas nie ma o tym zielonego pojęcia;
3. Odwracają kota ogonem: „to nie my, to producenci, to chciwi kapitaliści”, i tym samym wprowadzają niezgodę, dzielą społeczeństwo.
Szanowni państwo, nie dajmy się zwariować. Tych samych metod używali Lenin, Gierek i używa Maduro, zresztą Krzyżacy, komuniści i inni złodzieje również. Nie dajmy się zwariować – ograniczmy ich władzę, bo już za chwilę będziemy mieli to, co za PRL-u i Jaruzelskiego.
Jakby ktoś zapytał, dlaczego eksperta prywatnego banku uważać należy za zależnego od państwa, to wyjaśnić trzeba, że te niby-prywatne banki uzyskały taki ogrom przywilejów od właśnie tego państwa, że są od niego pośrednio bardzo zależne.
REKLAMA
W tym miejscu chciałbym zaapelować do nauczycieli, u których tlą się jeszcze resztki etyki zawodowej i jeszcze w jakimkolwiek stopniu zależy im na losie ojczyzny: Nikt wam nie zabrania poświęcenia 15 minut i omówienia „Traktatu o monecie” Mikołaja Kopernika. Można to zrobić na lekcji historii, WOS-u, fizyki czy astronomii. Ze społecznego punktu widzenia traktat ten jest o wiele ważniejszy niż traktat „O obrotach sfer niebieskich”.
Na wszelki wypadek warto przytoczyć cytat z tego traktatu, ujmujący kwintesencję inflacji: „Choć niezliczone są klęski, wskutek których królestwa, księstwa i rzeczypospolite upadać zwykły, to jednak według mego mniemania cztery są najsilniejsze: niezgoda, śmiertelność, niepłodność ziemi i spodlenie monety. Pierwsze trzy są tak oczywiste, iż nikt im nie przeczy, jednak czwarta, dotycząca monety, uznawaną jest tylko przez nielicznych i to głębiej zastanawiających się wskutek tego, że oddziaływa na upadek państwa nie od razu i gwałtownie, lecz powoli i skrycie”.
No cóż, z niezgodą i spodleniem monety mamy obecnie do czynienia jak Polska długa i szeroka. „Powoli i skrycie” nasi, przez niektórych jeszcze umiłowani, przywódcy prowadzą naszą ojczyznę do upadku.
Kolejny apel kieruję do chrześcijan: Żaden prawdziwy chrześcijanin nie powinien się zgadzać z podstępnym okradaniem ludzi przez generowaną przez państwo inflację. Wręcz przeciwnie, zgodnie z VII przykazaniem, winien zwalczać kradzież w każdej postaci, w tym i kradzież instytucjonalną, realizowaną przez państwo. Dziennikarze winni być na te sprawy uczuleni, aby nie grzeszyć zaniedbywaniem pisania prawdy!
Z kolei ci duchowni, którzy mają jakikolwiek wpływ na rządzących, mogliby przez odwoływanie się do ich sumienia poskramiać ich nieokiełznaną pazerność i nakierowywać ich na rządzenie odpowiedzialne, a nie przez instytucjonalną kradzież, która jeszcze nigdy w historii nie skończyła się dobrze. Pilnowanie przestrzegania VII przykazania jest zresztą powinnością nie tylko każdego chrześcijanina, ale i każdego z nas.
REKLAMA
Najwyższy już czas, byśmy przejrzeli na oczy i wprowadzili do powszechnej świadomości inflację nie jako „wzrost cen”, lecz jako „instytucjonalną kradzież”. Skoro kradzież jest ogólnie potępiana zarówno przez Kościół, Konstytucję RP i teoretycznie przez całe społeczeństwo, to dlaczego kradzież w wydaniu państwowym ma być maskowana i nienazywana po imieniu?
Gdyby ktoś chciał więcej się dowiedzieć o tym, czym tak na prawdę jest inflacja, polecam książkę Tomasza J. Ulatowskiego „Ukryta nikczemność. Kto zyskuje, a kto traci na inflacji”. A osobom, które zapytają, na jaki system chciałbym zmienić ten obecny, polecam zainteresowanie się szwajcarską demokracją bezpośrednią. Systemem jakżeż innym od naszego i jakżeż efektywnym społecznie.
A na koniec jeszcze świetny cytat Johna Maynarda Keynesa – ekonomisty, który istotę inflacji ujął po prostu genialnie: „Nie ma lepszego, bardziej subtelnego i pewniejszego sposobu niszczenia podstaw funkcjonowania społeczeństwa od psucia pieniądza. Przez ciągły proces inflacji rządy mogą w niedostrzegalny sposób konfiskować ważną część bogactwa swoich obywateli... Proces ten wykorzystuje wszystkie ukryte siły ekonomii po stronie destrukcji i czyni to w sposób, którego nawet jeden człowiek na milion nie jest w stanie zrozumieć”.
Miejmy nadzieję, że po przeczytaniu tego artykułu będą już należeli państwo do tej nielicznej grupy rozumiejących, z jakim spustoszeniem mamy do czynienia. Nie dość, że musimy płacić ciągle rosnące podatki, to jeszcze powoli i skrycie rząd konfiskuje ważną część naszego ciężko wypracowanego mienia.
Wiadomość z ostatniej chwili! Portal bankier.pl donosi: „Inflacja [...] znów zaskoczyła większość ekonomistów”. A więc coś tam plotą, a potem udają zaskoczonych.
Artykuł ten powinny zwieńczyć słowa jednego z ojców założycieli najpotężniejszego, bo jeszcze do niedawna oferującego największą wolność swoim obywatelom, państwa świata – Stanów Zjednoczonych. Ten niesamowicie doświadczony, doskonale znający naturę ludzką polityk i niekwestionowany współtwórca potęgi swej ojczyzny – Thomas Jefferson, bo o niego mi chodzi, powiedział o inflacji i rządzących krótko: „Jeśli im na nią pozwolimy, to nasze dzieci obudzą się bezdomne!”.
Źródła:
1. https: //www.rp.pl/dane-gospodarcze/art19055161-wystrzal-drozyzny-ceny-towarow-rosna-doslownie-z-tygodnia-na-tydzien
2. https: //www.bankier.pl/wiadomosc/Inflacja-w-Polsce-wrzesien-2021-8197906.html.",Jan W. Kubań,https://www.niedziela.pl/numer/2021/48,rozmowa,https://www.niedziela.pl/artykul/156620/nd/Matrix-i-Inflacja
Obserwator,"Marek w księgach Nowego Testamentu występuje pod imieniem Jan. Dzieje Apostolskie (12, 12) wspominają go jako „Jana zwanego Markiem”. Według Tradycji, był on pierwszym biskupem w Aleksandrii.","CZERWONY TYDZIEŃ
Prześladowania chrześcijan
Podczas Czerwonego Tygodnia w wielu krajach kościoły, pomniki i budynki publiczne oświetlane są na czerwono (co symbolizuje krew męczenników), aby przypomnieć o braku wolności religijnej i jej skutkach w wielu regionach świata. Głównym celem tegorocznej kampanii jest zwrócenie uwagi na przemoc, której doznają kobiety należące do mniejszości religijnych. – Chrześcijanie są prześladowani jak nigdy w historii – powiedział John Pontifex z brytyjskiego oddziału papieskiego stowarzyszenia Pomoc Kościołowi w Potrzebie. Stowarzyszenie zaprezentowało raport „Usłyszcie jej krzyk. Porwania, przymusowe nawrócenia i przemoc seksualna wobec chrześcijańskich kobiet i dziewcząt”. Wynika z niego, że ponad 416 mln chrześcijan na całym świecie cierpi różne formy dyskryminacji oraz prześladowań za wiarę w Chrystusa. Kobiety cierpią z powodu porwań, przymusowych małżeństw i konwersji oraz przemocy seksualnej m.in. w: Mozambiku, Nigerii, Egipcie, Syrii, Pakistanie, Indiach, Iraku i Iranie. – Chrześcijanie cierpią w stopniu, którego po prostu nie można tolerować. Według ostatniego raportu amerykańskiego centrum badawczego Pew Research Center – już w 153 krajach. Obecnie największe problemy stwarzają dżihadyści w Afryce oraz autorytarne rządy wspierające religijny nacjonalizm, który naraża mniejszości na coraz większe ryzyko – zaznaczył John Pontifex.
j.k.
BROŃ JĄDROWA
Nawróćcie się
Wołanie na puszczy czy może jednak kropla drąży skałę? – Całkowita eliminacja broni jądrowej to zarówno wyzwanie, jak i imperatyw moralny oraz humanitarny – powiedział kard. Pietro Parolin (na zdjęciu), watykański sekretarz stanu, do uczestników kongresu pokojowego w Asyżu, zorganizowanego przez Komitet na rzecz Cywilizacji Miłości. Jego tematem jest nowa forma nawrócenia, które ma dotyczyć rozbrojenia nuklearnego. – Bezpieczeństwo – stwierdził kard. Parolin – nie może się opierać na groźbie wzajemnego zniszczenia, musi być oparte na sprawiedliwości, integralnym rozwoju ludzkim, poszanowaniu praw człowieka, trosce o stworzenie, na promowaniu placówek oświatowych i zdrowotnych, dialogu i solidarności. A zatem na wspólnym dobru, o które zabiega się ze szczerą wolą i które realizuje się z determinacją.
w.d.
REKLAMA
ŁAMIĄ WOLNOŚĆ
Rosja na czarnej liście
Sekretarz stanu USA Antony Blinken (na zdjęciu) ogłosił w środę nową listę krajów, które systematycznie łamią wolności religijne. Znalazły się na niej: Birma, Chiny, Erytrea, Iran, Korea Północna, Rosja, Arabia Saudyjska, Tadżykistan i Turkmenistan. Z listy usunięto Nigerię, a dodano Rosję. USA wielokrotnie krytykowały Moskwę za prześladowania świadków Jehowy. Grupa została zdelegalizowana w 2017 r. jako ekstremistyczna, a kilka tygodni temu sąd skazał czworo jej członków za ekstremizm na wyroki od 3,5 do 8 lat więzienia. – W zbyt wielu miejscach na świecie nadal widzimy państwa prześladujące, aresztujące, grożące, więżące i zabijające osoby tylko dlatego, że starają się żyć zgodnie ze swoimi przekonaniami – stwierdził Blinken w oświadczeniu.
w.d.
WENEZUELA
Nowa diecezja
Watykan utworzył diecezję w największej dzielnicy nędzy stolicy Wenezueli – Caracas. Jednocześnie mianował pierwszego biskupa nowej jednostki kościelnej, którym został 56-letni Juan Carlos Bravo Salazar, dotychczasowy biskup diecezji Acarigua-Araure. Założone w 1621 r. miasto Petare wchodzi w skład aglomeracji Caracas. Ze względu na znaczny wzrost liczby ludności jest tam jedna z największych w Ameryce Łacińskiej dzielnic nędzy. Na obszarze nowej diecezji mieszka ok. 760 tys. osób, istnieją 23 parafie, w których pracuje 57 księży, w tym 12 diecezjalnych i 45 zakonnych oraz 129 zakonnic, a do kapłaństwa przygotowuje się 5 kleryków.
j.k.
PAPIEŻ DO POLAKÓW
Św. Józef uczy
– Prośmy o wstawiennictwo św. Józefa, aby Kościół odzyskał zdolność rozeznawania i oceny tego, co istotne – powiedział papież Franciszek podczas audiencji ogólnej 17 listopada, na rozpoczęcie cyklu katechez poświęconych opiekunowi Świętej Rodziny. – Święty Józef, opiekun Kościoła, to człowiek głębokiej wiary, odważny i pokorny – podkreślił papież, zwracając się do Polaków, i dodał: – W tym czasie globalnego kryzysu w świecie i zagubienia wartości prośmy go w modlitwie, aby nauczył nas dostrzegać to, co świat usuwa na margines i odrzuca. Niech wyprasza nam wrażliwość na potrzeby innych. Z serca wam błogosławię.
j.k.
REKLAMA
SĄDOWNICTWO
Reforma
Resort sprawiedliwości przedstawił szczegóły projektów ustaw składających się na reformę sądów powszechnych. Planowane jest spłaszczenie struktury sądownictwa powszechnego. Obecnie działa 318 sądów rejonowych, 46 sądów okręgowych i 11 sądów apelacyjnych. Żaden nie zostanie zlikwidowany, powstanie natomiast 79 okręgów sądowych z sądami oraz 20 sądów regionalnych.
– Dziś sędziowie mają różny status: są sędziowie sądów rejonowych, okręgowych, apelacyjnych, co tworzy grupy interesów – powiedział min. Zbigniew Ziobro. – Chcemy, żeby każdy sędzia był raz powoływany w drodze nominacji prezydenckiej, by nie musiał przechodzić po raz kolejny procesów nominacyjnych – dodał.
Według Ziobry, spłaszczenie struktury ma przynieść efekt w postaci uwolnienia stanowisk sędziowskich. Sędziowie zamiast angażować się w prace biurokratyczne zajmą się orzekaniem. Po reformie będzie 1,1 tys. funkcyjnych sędziów, a 2,1 tys. wróci do pełnego orzekania; na czele sądu będą stali tylko prezes i wiceprezesi, ponadto nie będzie w sądach wydziałów, pojawią się natomiast izby. Sędzia musi podejmować te obowiązki, do których został powołany. Nowe rozwiązania mają się łączyć z poprawą statusu finansowego sędziów szeregowych, bo obecnie różnice w zarobkach między sędziami o takim samym stażu sięgają 4 tys. zł. Zarobki sędziów będą ściśle powiązane z ich stażem pracy. Reforma ma przybliżyć sądy do obywateli i przyspieszyć postępowania. W każdej gminie mają powstać punkty sądowe, które będą miejscem profesjonalnej obsługi obywateli.
j.k.
REKLAMA
UE
Coraz drożej
Inflacja rośnie w całej Unii Europejskiej, a Polska nie jest już na pierwszym miejscu zestawienia. Tak wynika z danych unijnego urzędu statystycznego. Według Eurostatu, ceny w Polsce były wyższe o 6,4% w porównaniu z sytuacją z ubiegłego roku. Najszybciej w ostatnim roku rosły one na Litwie, gdzie inflacja wyniosła 8,2%, a następnie w Estonii – 6,8% oraz na Węgrzech – 6,6%. Czwarta jest Rumunia z roczną inflacją na poziomie 6,5%, a za nią Polska – 6,4%. Najniższą inflację odnotowano na Malcie, w Portugalii oraz Finlandii i Grecji – odpowiednio 1,4%, 1,8% oraz 2,8%. Średnia w całej Unii to 4,4%. Powodem rosnącej inflacji jest przede wszystkim wzrost cen energii, a następnie usług, nieenergetycznych towarów przemysłowych oraz żywności, alkoholu i tytoniu.
j.k.
KATOWICE
Wierny aż po męczeństwo
Do grona błogosławionych Kościoła w Polsce 20 listopada dołączył ks. Jan Macha – kapłan, który jako 28-latek został zgilotynowany przez Niemców w grudniu 1942 r. za pomaganie potrzebującym. Uroczystość miała miejsce w katowickiej archikatedrze Chrystusa Króla. Mszy św. beatyfikacyjnej, sprawowanej w językach łacińskim i polskim, przewodniczył kard. Marcello Semeraro – prefekt Kongregacji Spraw Kanonizacyjnych. Odczytał on także list apostolski, w którym Ojciec Święty wpisuje Czcigodnego Sługę Bożego Jana Franciszka Machę w poczet błogosławionych oraz zezwala, by jego wspomnienie obchodzone było corocznie 2 grudnia.
W Eucharystii modliło się tysiące wiernych, a przy ołtarzu obok delegata papieskiego stanęli m.in.: abp Wiktor Skworc – metropolita katowicki, kard. Stanisław Dziwisz, abp Salvatore Pennacchio – nuncjusz apostolski w Polsce. W homilii kard. Semeraro nawiązał do fragmentu Ewangelii według św. Jana o ziarnie pszenicy, które „jeśli wpadłszy w ziemię nie obumrze, zostanie tylko samo, ale jeżeli obumrze, przynosi plon obfity”. – On również obumarł jak ziarno pszenicy: przez system nazistowski pełen nienawiści do tych, którzy sieją dobro; został zamordowany, aby pokazać współczesnemu człowiekowi, że ziemskie panowanie przemija, a trwa królestwo Chrystusa, którego najwyższym prawem jest przykazanie miłości – powiedział. Członkowie rodziny ks. Machy wnieśli do prezbiterium relikwie błogosławionego: ostatni list do rodziny napisany tuż przed śmiercią, własnoręcznie wykonany różaniec oraz poplamioną krwią chusteczkę.
k.w.
REKLAMA
PANDEMIA
Surowy jak Austriak
Austria jako pierwsza w UE wprowadza obowiązek szczepień przeciw COVID-19. Będzie on egzekwowany od lutego przyszłego roku. Na razie Austria wprowadziła lockdown, który będzie trwał maksymalnie 20 dni. Zdaniem władz kraju, to jednak nie wystarczy, by zakończyć błędne koło rozprzestrzeniania się koronawirusa, stąd decyzja o obowiązku szczepień. – Nie chcemy piątej fali – powiedział kanclerz Alexander Schallenberg, który skrytykował prowadzących kampanie antyszczepionkowe. – W konsekwencji tego przepełnione są oddziały intensywnej terapii i ludzie ogromnie cierpią – podkreślił. W kraju zaszczepionych jest 66% mieszkańców, co jest jednym z najniższych wyników w Europie Zachodniej.
w.d.
PRACA
Pracujemy najdłużej
Polacy to obok Węgrów najbardziej zapracowany naród w całej Unii Europejskiej. W 2020 r. pracowaliśmy średnio 1848 godzin, czyli znacznie dłużej niż w jakimkolwiek kraju „starej” UE. Co piąty z zapytanych Polaków stwierdza, że pracuje nawet 10 godzin dziennie, a dwie trzecie z nas (63%) swoje obowiązki wykonuje w ciągu standardowych 7-8 godzin – wynika z badania UCE Research i Syno Poland. Nieco ponad połowa aktywnych zawodowo Polaków pracuje pięć dni w tygodniu, 6% badanych ma sześciodniowy tydzień pracy, a 4% pracuje siedem dni w tygodniu. 5% deklaruje, że liczba dni nie jest stała i zależy od miesiąca, sytuacji lub grafiku.
w.d.
REKLAMA
WYSPY KANARYJSKIE
Nowe miasto
Unii Europejskiej przybędzie nowe miasto. Władze Hiszpanii zadecydowały o jego utworzeniu w południowej części wyspy La Palma. Zamieszkają tam ci, którzy stracili swój dobytek w wyniku wybuchu wulkanu Cumbre Vieja. Nowe miasto zajmie obszar o powierzchni 400 tys. m2. Zgodnie z projektem stowarzyszenia Platforma na rzecz Poszkodowanych Wybuchem Cumbre Vieja, w mieście powstanie prawie 550 budynków. Zamieszkają w nich głównie osoby z Todoque oraz La Laguna. Poza częścią mieszkalną miasto będzie mieć także infrastrukturę handlowo-gastronomiczną, centrum sportowe, przychodnię lekarską i kościół.
w.d.
KONTROWERSYJNY PROJEKT
Strzał w stopę?
Posłowie PiS ogłosili złożenie projektu ustawy, który pozwoliłby pracodawcy na weryfikowanie, czy pracownik jest zaszczepiony przeciwko COVID-19. – Jeśli pracownik nie będzie zaszczepiony, przedsiębiorca będzie mógł np. przenieść go tam, gdzie nie będzie on miał styczności z klientami – wskazał poseł Czesław Hoc, jeden z inicjatorów projektu. Projekt skrytykowała Anna Maria Siarkowska. – Ten projekt politycznie będzie dużo bardziej szkodliwy niż tzw. piątka dla zwierząt – powiedziała. Nieoficjalnie wiadomo, że niektórzy posłowie wycofują swoje podpisy. Strzału w stopę zatem nie będzie.
w.d.
KRYZYS MIGRACYJNY
Robi się niebezpiecznie
Co prawda migranci z Azji, wspierani przez białoruskie służby, odstąpili od frontalnej próby przebicia się przez polską granicę w okolicach Kuźnicy i opuścili pobliskie obozowiska, ale o pełnym uspokojeniu sytuacji na granicy z Białorusią raczej nie ma mowy. Może to być bowiem wstęp do czegoś dużo groźniejszego.
Strażnicy graniczni oraz wspierający ich policjanci i żołnierze codziennie odnotowują kilkaset prób sforsowania granicy. Niedawno pod osłoną nocy grupa 150 agresywnych migrantów usiłowała wtargnąć na polskie terytorium w okolicach Dubicz Cerkiewnych. Na zasieki położono drewnianą kładkę i w ten sposób przybysze zaczęli się przedzierać. Odbywało się to pod nadzorem – i z pomocą – białoruskich służb, które oślepiały polskich funkcjonariuszy latarkami i laserami.
w.d.
REKLAMA
PONAD GŁOWAMI
Kto tu rządzi
Względne uspokojenie sytuacji na granicy tłumaczone jest różnie. Z jednej strony – twardą postawą polskich, a także litewskich i łotewskich służb i władz oraz ich zabiegami dyplomatycznymi, a z drugiej – postawą Niemiec.
Kanclerz Angela Merkel bowiem bez konsultacji z Polską i władzami Unii Europejskiej rozmawiała telefonicznie w sprawie kryzysu z Władimirem Putinem i Alaksandrem Łukaszenką, czym ośmieszyła głównie UE. Merkel usłyszała, że Łukaszenka za odstąpienie od ataku migrantów żąda uznania go przez UE za pełnoprawnego prezydenta Białorusi.
Polsce nie zostało nic innego jak odcięcie się od postępowania niemieckiej kanclerz i podkreślenie, że nie uznamy żadnych ustaleń podjętych ponad naszymi głowami. Jesteśmy suwerennym państwem, które ma prawo samo decydować o sobie i będzie to prawo egzekwować. Podkreślili to premier Mateusz Morawiecki i prezydent Andrzej Duda.
w.d.
NIEBEZPIECZNIE
Ślady na Kreml
Zdaniem premiera Morawieckiego, i nie tylko, to, co się dzieje na naszych oczach, może być wstępem do konfliktu zbrojnego. Szef rządu ocenia, że wydarzenia na granicy polsko-białoruskiej, koncentracja wojsk rosyjskich na granicy z Ukrainą, ich coraz większa obecność na Białorusi, wzdłuż granicy rosyjsko-białoruskiej oraz w obwodzie kaliningradzkim, a także kryzys energetyczny wywołany przez Gazprom – to różne elementy tej samej sytuacji. Na Wschodzie robi się naprawdę niebezpiecznie, a wszystkie nitki prowadzą na Kreml. – Nawet w czasie, kiedy Rosja zajmowała Krym i gdy odrywano od Ukrainy Donieck oraz Ługańsk, nie było aż tylu żołnierzy zgromadzonych w pobliżu ukraińskiej granicy – powiedział Morawiecki w rozmowie z portalem wPolityce.pl . – Jednocześnie widzimy silne ataki propagandowe na świat Zachodu i agresywne ataki hakerskie, w tym na systemy energetyczne, nie tylko w Polsce; premierzy innych krajów potwierdzają ataki także na swoje systemy. To trzeba widzieć w całości: bo jednocześnie narasta propaganda prowojenna kierowana do własnych społeczeństw przez władze Rosji i Białorusi – podkreślił.
w.d.
REKLAMA
NOWELIZACJA
Dźgać w niechronione
Wzmocnieniu ochrony pogranicza polsko-białoruskiego ma służyć nowelizacja ustawy o ochronie granicy państwowej. Ma ona zapewnić skuteczność działań podejmowanych przez straż graniczną w przypadku zagrożenia bezpieczeństwa państwa lub porządku publicznego, a także umożliwić – na specjalnych zasadach – pracę dziennikarzy w obszarze przygranicznym.
Nowelizacja, oprotestowana – jak niemal każdy krok związany ze skuteczną ochroną granic – przez opozycję, która zarzuca władzom m.in. próbę przedłużenia stanu wyjątkowego, już została uchwalona przez Sejm, ale skierowano ją do dalszych prac legislacyjnych.
Jak memento brzmi to, co ukazuje filmik opozycyjnego białoruskiego serwisu Nexta – widać na nim, jak białoruscy pogranicznicy uczą migrantów, jak nożem atakować polskich funkcjonariuszy. „Waszym zadaniem będzie dźgać w niechronione miejsca” – mówi na nagraniu osoba w czarnym ubraniu. „W szyję, pachy, nogi, ręce”.
w.d.",,https://www.niedziela.pl/numer/2021/48,św. Marek,https://www.niedziela.pl/artykul/156570/nd/Obserwator
Parafie z pasją,"„Aktywna Parafia 2021” – konkurs organizowany przez KAI – udowadnia, że polskie parafie przetrwały lockdown i teraz nadrabiają „uśpiony czas”.","Bardzo się cieszymy, że ktoś takie konkursy w ogóle organizuje. Nie dla samego konkursu, ale dla pokazania, że parafie działają w różnych dziedzinach i że na ich terenie faktycznie coś się dzieje – powiedział ks. kan. Dariusz Marczak, proboszcz parafii św. Hieronima w Warszawie.
Miniony rok można śmiało nazwać czasem próby dla nas wszystkich. Rządowe decyzje związane z rozwojem Covid-19 w Polsce uderzyły w każdą sferę życia. Kościół był jednym z tych miejsc, które sytuacyjna izolacja dotknęła najmocniej. Nie dość, że niemal z dnia na dzień zawieszone zostały praktyki religijne wraz z nieodłącznymi sakramentami, to jeszcze swoją aktywność społeczną przerwały niemal wszystkie grupy parafialne. Wiele z nich po dziś dzień nie znajduje sił i motywacji, by reaktywować działalność. Szczęśliwie w tym czasie istniały też niezłomne, uparte wspólnoty, które powzięły sobie za cel przetrwanie roku zarazy. Zrobiły to w sposób pełen energii ulokowanej w mądrych działaniach, co zaowocowało udziałem w finale konkursu „Aktywna Parafia 2021”. Dla niektórych takie wyróżnienie stanowiło prawdziwą niespodziankę.
Zjednoczeni w dobrym celu
Organizatorem przedsięwzięcia była Katolicka Agencja Informacyjna, która za cel tej nietypowej rywalizacji postawiła „propagowanie działań społecznych, ochronę zdrowia i promocję aktywnego stylu życia w parafiach”. Na wyróżnienie zasłużyło aż dziewięć wspólnot, z których pięć wzięło udział w warszawskim spotkaniu finałowym. Konkurs wygrała i tym samym zdobyła tytuł „Aktywnej Parafii 2021” parafia Matki Bożej Wspomożycielki Wiernych w Skawie (archidiecezja krakowska), a początki wspólnoty związane są z działalnością Towarzystwa św. Franciszka Salezego.
– Święty Jan Bosko na boisku szeptał swoim wychowankom dobre słowa, które miały ich odrywać od złego, podsuwał im dobre pomysły – powiedział podczas spotkania proboszcz ks. Tadeusz Szamara, salezjanin. – Dzięki Bogu w naszej parafii jest dużo aktywnych ludzi. Od najmłodszych do najstarszych – tworzymy jedną rodzinną wspólnotę.
REKLAMA
– Uznaliśmy, że należy podejmować wszelkie działania, czasem odważne, które będą próbą przeciwstawienia się najczęstszym skutkom pandemii, takim jak: zaniechanie profilaktyki zdrowotnej, brak aktywności fizycznej, życie w odosobnieniu i późniejsze trudności w komunikacji – opowiada Marta Homa, parafianka ze Skawy. – Wszystkie grupy działające przy parafii zjednoczyły się w tym trudnym czasie, by czynić dobro dla drugiego człowieka.
Realizując wieloaspektowe działania, szczególną troskę, uwagę i życzliwość wspólnota okazywała swym najmłodszym członkom – zmęczonym pandemią dzieciom, zwłaszcza na progu nowego roku szkolnego. Ich życie zostało zdestabilizowane w największym stopniu, ale dzięki wsparciu otoczenia zachowały siły. (Parafia otrzymała bony na sprzęt sportowy o wartości 3 tys. zł).
To dopiero początek
– Planujemy nie ustawać w naszych aktywnych działaniach, dlatego też w najbliższych planach parafii jest organizacja: zimowiska dla dzieci, szkółki narciarskiej, obozu narciarskiego na Pilsku, Ekstremalnej Drogi Krzyżowej, pielgrzymki do Ludźmierza, Kolorowego Lata dla Dzieci, rajdu rowerowego „Znad Morza do Tatr”, comiesięcznych czuwań w pierwsze soboty, prowincjalnego opłatka Stowarzyszenia Salezjanów i współpracowników w Oświęcimiu, Rorat, św. Mikołaja dla dzieci, pisania i palenia listów do Niepokalanej... – wymienia niemal jednym tchem p. Marta. Jak widać, tytuł „Aktywnej Parafii 2021” trafił w odpowiednie miejsce.
– Nasze plany? – opowiada ks. Szczepan Łakomy, proboszcz parafii św. Moniki w Poznaniu, która w konkursie zajęła II miejsce. – Dalej działamy, robimy swoje: rozwijamy w poszczególnych przestrzeniach naszą wspólnotę i dzieło budowy świątyni dla św. Moniki, której relikwie wprowadziliśmy do naszej parafii. Ksiądz Szczepan dodaje, że II miejsce w konkursie jest ogromnym wyróżnieniem i wyrazem szczególnego docenienia działań wspólnoty na różnych płaszczyznach: duszpasterskiej i modlitewnej, społecznej i integracyjnej, sportowej, rekreacyjnej i zdrowotnej. – W nasze dzieła jest zaangażowanych bardzo wielu ludzi świeckich – podkreśla. – Ofiarowują swój czas i serce, by parafia była miejscem wzrastania, wzajemnych relacji i pomocy.
REKLAMA
Do zobaczenia za rok!
– W ciągu roku człowiek nie myśli o nagrodach, wykonując codzienną pracę. Wspólnoty parafialne nie działają pod kątem konkursu. A później się dowiadują, że ktoś je docenił – konstatuje ks. kan. Dariusz Marczak, proboszcz parafii św. Hieronima w Warszawie, która w rywalizacji zajęła III miejsce. Dodaje, że wyeksponowane zostały połączenie wszystkich pokoleń – od dziadków po wnuki, a także regionalna różnorodność parafii. – To bardzo sympatyczna formuła, pokazująca nasze więzi pokoleniowe i to, że wszyscy możemy mieć swój udział w jakimś wspólnym dziele.
Z podobną skromnością do wyniku konkursu podchodzi Marta Homa. Zaznacza, że czas pandemii jest niezwykle trudny dla wszystkich, a wśród wyrzeczeń i ograniczeń, lęku o bezpieczeństwo własne i bliskich altruizm buduje się naturalnie. – Nasze pomysły i aktywności spotkały się z dużym zainteresowaniem parafian i jak się okazało, doskonale wpisały się w tematykę konkursu. Nie zastanawialiśmy się długo – po prostu wysłaliśmy zgłoszenie, by pokazać innym, że służba na rzecz drugiego, potrzebującego człowieka jest ważna i nadaje życiu sens.
Ksiądz Marcin Jaromij, wikariusz parafii św. Hieronima, zauważył, że konkurs i przygotowania do wyjazdu na uroczysty finał jeszcze bardziej zintegrowały parafian. – Takie uznanie daje bodziec, żeby rozwijać talenty, które mamy, i wzajemnie się ubogacać.
Nic dziwnego, że informacja o wyróżnieniu wywołała radość wśród parafian. – Czy można się już zapisywać do przyszłorocznego konkursu? – pytali, co najlepiej obrazuje ich motywację.
REKLAMA
– Mamy nadzieję, że grono członków naszych stowarzyszeń będzie się powiększało i że wniosą przy tym nowe pomysły na dalszy rozwój – podsumowuje parafianka ze Skawy.
Konkurs „Aktywna Parafia” pozwala nie tylko wychwycić naturalną lokalną kreatywność, ale też docenić pracowitość i odwagę. W trudnych czasach to najprostsza recepta, by zachowawczość zamieniła się w życie z treścią.",Katarzyna Kasjanowicz,https://www.niedziela.pl/numer/2021/47,parafia,https://www.niedziela.pl/artykul/156471/nd/Parafie-z-pasja
Obserwator,"Niemal połowa Polaków twierdzi, że smog stanowi poważny problemem w ich okolicy. Jest jednak duża szansa na zmianę tej sytuacji, bo do walki o czyste powietrze dołączyły banki.","PANDEMIA
Atak koronawirusa
Czwarta fala epidemii przybiera na sile. Znów odnotowano wzrost zakażeń; konkretnie – 30-procentowy wzrost tydzień do tygodnia w połowie listopada. Co gorsza, gwałtownie wzrosła też liczba pacjentów chorych na COVID-19. W szpitalach jest coraz mniej wolnych łóżek dla zakażonych koronawirusem. Przygotowano ponad 19 tys. łóżek dla pacjentów z COVID-19, z czego ponad 14 tys. jest już zajętych. Najwięcej nowych przypadków potwierdzono w województwach: mazowieckim (2474) i śląskim (880). Rządzący nie zamierzają jednak wprowadzać dodatkowych obostrzeń. – Nie planujemy lockdownu znanego z poprzednich fal zachorowań. Jeśli obecnie obowiązujące restrykcje będą skrupulatnie przestrzegane, na pewno ocalimy wiele ludzkich istnień. Lockdown był rozwiązaniem, kiedy nie mieliśmy innych narzędzi walki z wirusem. Dziś dysponujemy szczepionkami i nasz los jest w naszych rękach – stwierdził premier Mateusz Morawiecki. – Mimo dużej liczby zakażeń szpitale są obciążone w mniejszym stopniu niż w czasie poprzednich fal, bo zakażenia i ciężki przebieg choroby są rzadsze, m.in. wśród seniorów, którzy dali nam dobry przykład i są jedną z grup z największym odsetkiem zaszczepionych.
w.d.
WATYKAN
Chrystus obecny
W ubogich jest obecny Chrystus – powiedział papież Franciszek po modlitwie Anioł Pański w niedzielę 14 listopada na placu św. Piotra w Watykanie. Po udzieleniu apostolskiego błogosławieństwa zachęcił do aktywnej troski o ubogich oraz do podejmowania działań na rzecz ochrony naturalnego środowiska człowieka. Przypominając o V Światowym Dniu Ubogich, obchodzonym pod hasłem: „Ubogich zawsze macie u siebie”, papież wskazał, że choć ludzkość się rozwija, to ubodzy wciąż są wśród nas, a w nich jest obecny Chrystus. Nawiązał też do swej wcześniejszej wizyty w Asyżu, gdzie wysłuchał świadectw i modlił się z ubogimi. Zachęcił zgromadzonych, by czynili to samo i zapewnił, że dobrze im to zrobi. Wyraził też wdzięczność za wszystkie inicjatywy solidarności z ubogimi w diecezjach i parafiach na świecie.
j.k.
REKLAMA
BYDGOSZCZ
Nowy ordynariusz młodej diecezji
13 listopada odbył się uroczys- ty ingres nowego ordynariusza diecezji bydgoskiej – bp. Krzysztofa Włodarczyka do katedry świętych Marcina i Mikołaja. Uczestniczyli w nim m.in. nuncjusz apostolski w Polsce abp Salvatore Pennacchio, który przewodniczył Liturgii, oraz abp Stanisław Gądecki, przewodniczący KEP, i biskup toruński Wiesław Śmigiel, który pełnił funkcję administratora apostolskiego diecezji bydgoskiej do czasu objęcia jej przez nowego ordynariusza.
– Pokornie uwzględniam okoliczności, w których papież Franciszek mianował mnie biskupem bydgoskim – powiedział w homilii bp Włodarczyk, przywołując beatyfikację kard. Stefana Wyszyńskiego, Rok św. Józefa oraz 100. rocznicę urodzin sługi Bożego ks. Franciszka Blachnickiego. Zaznaczył, że właśnie te wydarzenia i te postaci wpływają na styl i program jego posługi biskupiej dla ludu Bożego 17-letniej diecezji bydgoskiej. Symbolem stał się również pastorał, który bp Włodarczyk odebrał z rąk nuncjusza apostolskiego, bowiem w 1949 r. otrzymał go bł. kard. Stefan Wyszyński i przez wszystkie lata swojej prymasowskiej posługi używał go w tej świątyni.
Na zakończenie Liturgii bp Włodarczyk zawierzył swoją pasterską posługę Matce Bożej Pięknej Miłości i błogosławionemu biskupowi Michałowi Kozalowi – patronom diecezji bydgoskiej.
Biskup Krzysztof Włodarczyk urodził się 25 lutego 1961 r. w Sławnie. W 1981 r. wstąpił do Wyższego Seminarium Duchownego w Gościkowie-Paradyżu, gdzie wówczas studiowali klerycy z diecezji koszalińsko-kołobrzeskiej. Święcenia prezbiteratu otrzymał 21 czerwca 1987 r. Jego pierwszą placówką wikariuszowską była parafia Matki Bożej Częstochowskiej w Lipiu, gdzie poznał bliżej Ruch Światło-Życie. W latach 1990 – 2005 był diecezjalnym duszpasterzem rodzin, obrońcą węzła małżeńskiego w Sądzie Biskupim, asystentem kościelnym Wspólnoty Dzieci Łaski Bożej, moderatorem diecezjalnym Domowego Kościoła. Ksiądz Włodarczyk przez cały czas swojej posługi kapłańskiej angażował się także w duszpasterstwo trzeźwościowe. 21 lutego 2005 r. ukończył studia w zakresie teologii pastoralnej na Wydziale Teologii Uniwersytetu Kardynała Stefana Wyszyńskiego w Warszawie, broniąc pracę doktorską pt. Model duchowości małżeńskiej i rodzinnej we współczesnych ruchach rodzinnych w Polsce. W roku akademickim 2006/2007 pełnił funkcję wicerektora Wyższego Seminarium Duchownego w Koszalinie. W latach 2007-16 był dyrektorem Wydziału Duszpasterskiego Kurii Biskupiej. Papież Franciszek 7 maja 2016 r. mianował go biskupem pomocniczym diecezji koszalińsko-kołobrzeskiej. 21 września bp Krzysztof Włodarczyk został mianowany biskupem diecezji bydgoskiej.
m.k
REKLAMA
AUSTRALIA
Zagrożona wolność
Arcybiskup Peter Comensoli alarmuje, że planowane przez rząd poprawki dotyczące kwestii religijnych do ustawy o równych szansach poważnie ograniczą prawa organizacji wyznaniowych do zarządzania swoją działalnością zgodnie z ich wiarą i sumieniem. Według planów, szkoły prowadzone przez wspólnoty wyznaniowe stracą prawo doboru kadry na podstawie tego, czy kandydaci wyznają fundamentalne wartości nauczane w szkole. – Jestem głęboko zaniepokojony, że rząd może zacząć mówić ludziom wierzącym, co powinno być dla nich ważne w ich organizacjach religijnych – skomentował projekt abp Comensoli. Zaznaczył, że szkoły katolickie są „światłem zaufania i odznaczają się gościnnością właśnie dlatego, że są prowadzone w oparciu o wiarę i wartości katolickie”. Archidiecezja Melbourne zwróciła się do rządu o ponowne rozpatrzenie tej ustawy.
j.k.
KANONIZACJA
Na ołtarze
Po przerwie spowodowanej pandemią w Watykanie 15 maja 2022 r. odbędzie się kanonizacja – podała Kongregacja Spraw Kanonizacyjnych. W poczet świętych zaliczonych zostanie siedmioro błogosławionych, wśród nich: Karol de Foucauld – francuski konwertyta i pustelnik, który choć żył w Algierii, wywarł znaczący wpływ na Kościół XX wieku, oraz Łazarz Devasahayam – XVIII-wieczny hinduski konwertyta i męczennik. Pozostali przyszli święci to: Cezary de Bus, Ludwik Maria Palazzolo, Justyn Maria Russolillo, Maria Franciszka od Jezusa (Anna Maria Rubatto) i Maria Dominika Mantovani.
w.d.
REKLAMA
KRAJ RAJ
Likwidują „Memoriał”
W Rosji trwa rehabilitacja Związku Sowieckiego. Ostatnio władze podjęły próbę likwidacji Stowarzyszenia „Memoriał”, które przez ponad 30 lat ujawniało represje z czasów komunistycznych, upominało się o pamięć i prawdę historyczną, a także broniło w Rosji praw człowieka. Angażowało się też w sprawy polskie, zajmując się m.in. badaniem zbrodni popełnionych przez Sowietów na Polakach, m.in. w Katyniu. Prokuratura Generalna złożyła wniosek do Sądu Najwyższego o likwidację „Memoriału”, gdyż według niej narusza on Konstytucję Rosji. Rozprawa ma się odbyć 25 listopada. Wniosek o likwidację stowarzyszenia potępiła m.in. Komisja Europejska.
j.k.
CHINY
Zasponsorują represje?
Human Rights Watch krytykuje sponsorów zimowych igrzysk olimpijskich w Chinach, które mają się odbyć na początku przyszłego roku, za przemilczanie naruszania praw człowieka w tym państwie. Sophie Richardson, dyrektor HRW w Chinach, ostrzega, że firmy te będą kojarzone z wydarzeniem sportowym naznaczonym cenzurą i represjami. Organizacja zwraca uwagę na represje chińskiego rządu wobec Ujgurów, oraz w Hongkongu, kontrolę mediów i masową inwigilację. Do sponsorów MKOl należą: Intel, Omega, Panasonic, Samsung, Procter & Gamble, Toyota, Visa, Airbnb, Atos, Bridgestone, Coca-Cola, Allianz i Alibaba.
j.k.
USA
Rekordowo nisko
Już tylko 42% obywateli USA pozytywnie ocenia prezydenturę Joego Bidena. Zdaniem 71% Amerykanów, ich kraj zmierza w złym kierunku. To poważny sygnał ostrzegawczy dla rządzących demokratów. Specjaliści podkreślają, że co prawda Amerykanie są z siebie zadowoleni, ale z tego, kto im przewodzi – już nie. W kolejnych wyborach w 2025 r. Biden ma już nie kandydować. Z reprezentantem demokratów może się zetrzeć były republikański prezydent USA Donald Trump, który nie zszedł ze sceny politycznej. Nie byłby bez szans, ale problemem może być jego wiek: wtedy będzie miał 79 lat, czyli rok więcej niż liczy teraz Biden.
j.k.",,https://www.niedziela.pl/numer/2021/47,obserwator,https://www.niedziela.pl/artykul/156463/nd/Obserwator
Łódź: nie wybierajcie się do Chrystusa z drogocennymi darami jeśli omijacie Chrystusa ubogiego!,"O potrzebie bycia miłosiernym dla świata stworzonego, o tym, że natura nie wybacza, o realnych trudnościach Polski i wyzwaniach stojących przed Kościołem w aspekcie ekologii w dniu 25.04.23 r. dyskutowali członkowie zespołu.","W Kościele Katolickim trwa – ustanowiony przez Ojca Świętego Franciszka – 5 Światowy Dzień Ubogich, który w tym roku odbywa się pod hasłem: “Ubogich zawsze macie u siebie” (Mk 14, 7). Tradycyjnie w samo południe w katedrze łódzkiej celebrowana była Msza Święta w intencji osób będących w kryzysie bezdomności, której przewodniczył ks. Andrzej Partyka – dyrektor Caritas Archidiecezji Łódzkiej.
Pod koniec Eucharystii do zgromadzonych w katedrze swoje słowo skierował metropolita łódzki, który zacytował Ojca Kościoła - św. Jana Chryzostoma - z homilii do Ewangelii św. Mateusza.
Zobacz zdjęcia: Łódź: V Światowy Dzień Ubogich
„Jeśli pragniesz oddać cześć Ciału Chrystusa, nie zapominaj o Nim, gdy jest w potrzebie. Nie czcij Go w kościele jedwabiem, jeśli na zewnątrz nie zauważasz, gdy jest zziębnięty i nagi. Ten bowiem, kto powiedział: i sprawił to, co powiedział, mówił także: oraz . Tutaj w kościele, w pewnością nie potrzebuje okrycia, ale czystych dusz, tam na zewnątrz, bardzo potrzebuje pomocy. Cóż za pożytek, jeśli stół Chrystusa ozdabiają złote kielichy, podczas gdy On sam jest głodny. Daj najpierw jeść głodnemu a dopiero z tego, co zostanie, ozdabiaj Jego stół. Ofiarowujesz złoty kielich, kubka zaś wody nie podasz? Na cóż zaścielać stół Chrystusa drogocennymi nakryciami, jeśli Mu się odmawia koniecznego odzienia. Jaki stąd pożytek? Bo powiedz mi, jeśli napotkasz zgłodniałego, nie zajmiesz się nim, a tylko stół będziesz mu kosztownie ozdabiał, czy będzie ci za to wdzięczny czy może raczej zagniewany z tego powodu. A jeślibyś zobaczył go w podartym odzieniu i drżącego z zimna pozostawił bez okrycia, natomiast wznosił złote kolumny utrzymując, iż czynisz to na jego chwałę, to czy nie będzie sądził, iż jest niegodnie wyśmiewany i obrażany. Pomyśl, że to właśnie Chrystus wędruje i tuła się pozbawiony dachu nad głową; ty zaś nie przyjąwszy Go w gościnę, przyozdabiasz dlań posadzkę, ściany i kapitele kolumn. Srebrnymi łańcuchami przytwierdzasz lampy, Jego zaś związanego w więzieniu nawet zobaczyć nie chcesz. Mówię to nie dlatego, by zabraniać stosowania wszystkich tych ozdób, lecz aby pamiętać o tym i o tamtym, więcej zachęcam, aby najpierw starać się o to, później o tamto. Nikogo bowiem nie oskarżono z tego powodu, że zaniedbał przyozdabiania, ci zaś, którzy zaniedbali miłosierdzia, ściągają na siebie karę ognia nieugaszonego, karę wspólną z demonami. Toteż gdy przyozdabiasz kościół, nie zapominaj o potrzebującym. Świątynia bowiem , którą on sam stanowi, jest wielokroć cenniejsza od tamtej.”
REKLAMA
Podsumowując powiedział - dobrze, że Papież Franciszek pięć lat temu ustanowił Święto Ubogiego, które nas prowadzi do uroczystości Chrystusa Króla – bo za tydzień jest uroczystość Chrystusa Króla. Papież chce nam powiedzieć – nie wybierajcie się do Chrystusa Króla z drogocennymi darami jeśli omijacie Chrystusa ubogiego. Chrystusa trzeba czcić tak, jak On sobie tego życzy, a On sobie tego życzy co zawarte jest w słowach – byłem głodny, spragniony, nagi, byłem przybyszem. – podkreślił arcybiskup Grzegorz.
Widocznym owocem tegorocznego Dnia Ubogich jest inicjatywa podjęta przez Caritas Archidiecezji Łódzkiej, którym ma być zakup nowego mobilnego aparatu do USG, który będzie wykorzystywany przez uliczną misję medyczną, posługującą potrzebującym pomocy w każdą niedzielę przy łódzkiej katedrze. Każdy kto chciałby wesprzeć jałmużną to dzieło mógł złożyć ofiarę przy wyjściu z katedry lub może to uczynić przez dobromat Caritas na stronie: https://dobromat24.pl/produkt/mobilny_usg/ .
Jak zauważa ksiądz arcybiskup Grzegorz – jałmużna nigdy nie jest czynem sprawiedliwości. Sprawiedliwość polega na tym, że mogę dać z tego, co mi zbywa, a nie temu komu się należy, kto zasługuje, zasadniczo to mnie nie kosztuje. Jałmużna jest wtedy, kiedy mnie kosztuje, kiedy przekraczam tę proporcje jakie wyznacza sprawiedliwość. Wtedy mówimy o miłosierdziu. – podkreślił duchowny.
REKLAMA
- Łódź jest trzecim co do wielkości miastem w Polsce i tu zawsze będą ludzie bezdomni, bo oni zwłaszcza w takich okresach jak teraz wybierają duże miasta, a nie małe miejscowości, bo tam nie mają możliwości przetrwania, a tu taką możliwość mają. Ja się uczę tej Łodzi przez 4 lata i tu dzieje się bardzo wiele pięknych rzeczy . – dodał arcybiskup Grzegorz.
Po Eucharystii na placu katedralnym św. Jana Pawła II - podobnie jak przed tygodniem - osoby w kryzysie bezdomności otrzymały ciepły posiłek, a jeśli była potrzeba mogły otrzymać również ciepłą odzież. Natomiast medycy z ulicznej misji medycznej służyli pomocą ambulatoryjną, a lekarze z Wojewódzkiej Stacji Ratownictwa Medycznego szczepili chętnych szczepionką przeciw Covid 19.",ks. Paweł Kłys,,archidiecezja łódzka,https://www.niedziela.pl/artykul/74245/Lodz-nie-wybierajcie-sie-do-Chrystusa-z
Zgromadzenie plenarne online Papieskiej Rady ds. Jedności Chrześcijan,"Konsekwencje pandemii dla relacji ekumenicznych oraz kwestia prymatu i synodalności w dialogu ekumenicznym były głównymi tematami zgromadzenia plenarnego Papieskiej Rady ds. Popierania Jedności Chrześcijan. Odbyło się ono online w dniach 10-11 listopada pod przewodnictwem kard. Kurta Kocha, przewodniczącego Rady, z udziałem jej członków i konsultorów.","Sesja 10 listopada poświęcona była konsekwencjom pandemii COVID-19 dla relacji ekumenicznych. W oparciu o sondaż na ten temat przeprowadzony w konferencjach biskupich i Synodach katolickich Kościołów wschodnich, pracownicy Rady przygotowali syntezę ich odpowiedzi, w której określili główne wyzwania ekumeniczne wywołane przez pandemię. Na podstawie tej syntezy członkowie i konsultorzy Rady dzielili się swymi doświadczeniami na szczeblu lokalnym.
Z kolei sesję 11 listopada poświęcono kwestii prymatu i synodalności w różnych dialogach teologicznych, w które zaangażowany jest Kościół katolicki. Na bazie syntezy przygotowanej przez Radę z okazji 25. rocznicy encykliki Jana Pawła II o działalności ekumenicznej „Ut unum sint” (z 25 maja 1995 roku), członkowie i konsultorzy przedyskutowali możliwość wniesienia przez Radę wkładu w trwający proces synodalny dotyczący synodalności.
Kard. Koch podziękował za ich refleksje, które pozwolą wzbogacić wspomnianą syntezę komunikat Rady wydany po zakończeniu zgromadzenia plenarnego.

PODZIEL SIĘ CYTATEM","pb (KAI
/christianunity.va)
/Watykan",,jedność chrześcijan,https://www.niedziela.pl/artykul/74228/Zgromadzenie-plenarne-online-Papieskiej
Czy polski Kościół jest upolityczniony?,"Mit sojuszu kościelno-rządowego został celowo wypromowany jako broń przeciwko Kościołowi, aby forsować liberalne zmiany.","Kiedy polscy biskupi mieli składać w październiku wizytę ad limina Apostolorum w Rzymie, w kraju i za granicą pojawiły się pełne ekscytacji przepowiednie, że czeka ich surowa reprymenda ze strony papieża, a może nawet grozi im specjalna interwencja Watykanu za nierozprawienie się z przestępstwami seksualnymi, które popełnili duchowni, i za ich zaangażowanie polityczne. Kiedy wizyta się skończyła, stało się jasne, że nic takiego nie miało miejsca. Ale było, jak wskazali niektórzy biskupi, kilka niezwykle szczerych i trudnych rozmów. Najbardziej otwarcie przedstawił je w wywiadach dla KAI przewodniczący Konferencji Episkopatu Polski abp Stanisław Gądecki. Jego uwagi były wyraźnie skierowane do szerokiego obiegu i cieszę się, że miał odwagę je wygłosić.
Arcybiskup Gądecki powiedział nam, że biskupi próbowali w rozmowach na najwyższym szczeblu odpierać krzywdzący zarzut upolitycznienia Kościoła w Polsce, z którym zetknęli się także w Watykanie. „Starałem się korygować ten obraz lansowany od jakiegoś czasu przez media liberalne, jakobyśmy byli powiązani z jedną partią polityczną” – przyznał przewodniczący episkopatu. „Odpowiedzialni watykańscy nie zdają sobie sprawy, że Kościół w Polsce kieruje się zasadą, iż nie utożsamiamy się ani z lewicą, ani z prawicą, ani z centrum, ale pragniemy żyć Ewangelią i wnosić w świat świeże spojrzenie, którego polityka mieć nie może”.
Osobiście wątpię, czy polski Kościół, który przetrwał cztery dekady totalitarnych rządów i ponadstuletnią obcą okupację, potrzebuje od kogokolwiek wykładów na temat tego, jak sobie radzić ze sferą polityczną. Ale czy obawy dotyczące zaangażowania politycznego były uzasadnione? W ostatnich latach wielokrotnie słyszałem o nowym sojuszu tronu z ołtarzem w Polsce i szukałem na to dowodów. Czy Kościół zawarł porozumienie z Prawem i Sprawiedliwością? Czy biskupi nawoływali obywateli do głosowania na tę partię? Czy istnieją powiązania na szczeblu lokalnym, sprowadzające się do jakiegoś tajnego paktu, jak mówimy w Wielkiej Brytanii: „zaufania i zaopatrzenia”? Szukałem – i nic nie znalazłem.
REKLAMA
Byłem świadkiem wielu nieporozumień – dotyczących migrantów, uchodźców, a ostatnio także kwestii podatkowych. Nawet kiedy się spodziewałem, że Kościół będzie wspierał rząd w głośnych sporach z Unią Europejską, znowu nic nie znalazłem. Zamiast tego usłyszałem słowa abp. Gądeckiego, wypowiedziane w sierpniu, w których krytykuje on rząd za jego despotyczne działania podczas pandemii COVID-19: „Mimo gwarancji konstytucyjnych i konkordatowych Kościół został potraktowany gorzej niż przedsiębiorstwa handlowe; jako dziedzina niekonieczna do życia (...) Rządy z przeszłości nigdy nie ośmieliły się nałożyć na Kościół tak drastycznych zakazów, okazując w ten sposób znikomy respekt dla Kościoła i jego roli w życiu społecznym”.
To nie jest dla mnie dowód ciepłych relacji, nie mówiąc już o bliskiej współpracy. Oczywiście, patrzę na sytuację z zewnątrz. Ale wydaje mi się, że mit sojuszu kościelno-rządowego został celowo wypromowany jako broń przeciwko Kościołowi, aby forsować liberalne zmiany. Kiedy obserwuję dziś polski Kościół, widzę instytucję, która wyciągnęła wnioski z upolitycznienia swojego duchowieństwa w latach 90. XX wieku i przywiązuje dużą wagę do określenia swojej roli w przyszłości; zdecydowanie broni wartości chrześcijańskich przy jednoczesnym zachowaniu swojej niezależności.
Kościół może się zgodzić z PiS w niektórych sprawach, np. w kwestii aborcji czy żądań środowisk LGBT. Ale nie wątpię, że gdyby inne partie opowiadały się za podobnymi zasadami, wyglądałoby to również przychylnie. W Wielkiej Brytanii Kościół katolicki podziela podobne cele z konserwatywnym rządem w obszarach od opieki społecznej po zmiany klimatyczne. Ale nawet gdyby zgadzali się oni praktycznie we wszystkim, to i tak nie byłby to dowód na sojusz – Kościoły i partie polityczne działają w różnych obszarach.
Liczę też na to, że polscy biskupi przestaną używać słowa „kryzys”. Owszem, liczba powołań spadła, tak jak i liczba uczęszczających do kościoła, a badania opinii publicznej (ta wielka polska obsesja!) dają niepokojące wyniki. Ale spójrzmy na Kościół w Wielkiej Brytanii, który boi się zabierać głos z obawy przed spowodowaniem obrazy. Mimo wszystkich różnic kulturowych i społecznych chrześcijanie na Zachodzie potrzebują, aby polski Kościół pozostał silny i stanowił ważny katolicki port na dzisiejszych wzburzonych morzach.",Jonathan Luxmoore,https://www.niedziela.pl/numer/2021/46,polityka,https://www.niedziela.pl/artykul/156367/nd/Czy-polski-Kosciol-jest-upolityczniony
Wiara wymaga działania,"Wspólnota Sant’Egidio od 1968 r. angażuje się w działanie na rzecz pokoju, pojednania między narodami i wspierania ubogich. Od 6 lat współorganizuje korytarze humanitarne. O tym, czym one są, kogo ratują i dlaczego nie są dla nas zagrożeniem, opowiada Marco Impagliazzo, przewodniczący Sant’Egidio, w rozmowie z ks. Jarosławem Grabowskim.","Ks. Jarosław Grabowski: W tym roku w dniach 6-7 października modlitwę o pokój poprowadził papież Franciszek w Koloseum. Jak można dziś skonkretyzować wysiłki na rzecz pokoju na świecie?
Marco Impagliazzo: Wszystko zawdzięczamy niezwykłej intuicji św. Jana Pawła II, który tłumaczył całemu światu, że idea pokoju ma swoje źródło w religii, bo pokój jest darem Boga. Dlatego religie nie mogą być dwuznaczne lub letnie w tej kwestii; muszą się stać pionierami pokojowych działań, bo mają to w swoim DNA. Trzeba dawać światu wspólne świadectwo troski o pokój. Spotkania w „duchu Asyżu”, gdy w imię pokoju gromadzą się światowi przywódcy religijni, niosą przesłanie nadziei. Widzisz nie uzbrojonych ludzi, którzy walczą ze sobą od wieków, ale osoby modlące się o pokój w różnych miejscach – każda w swojej tradycji.
O pokoju dużo się mówi, ale tylko nieliczni rozumieją jego znaczenie...
Wydaje się, że obecnie słowo „pokój” nie ma wiele wspólnego z rzeczywistością. Ataki z 11 września 2001 r. wywołały całą serię reakcji. Przede wszystkim utwierdziły w przekonaniu, że tylko wojna może rozwiązać kwestię terroryzmu i wielu sytuacji konfliktowych na świecie. Po upadku muru berlińskiego i odzyskaniu wolności przez państwa Europy Wschodniej nastąpił moment wielkiej euforii. Wydawało się, że świat wkroczył w okres dłuższego pokoju. Po II wojnie światowej pojawiła się idea „nigdy więcej wojny”, o co apelował papież Paweł VI na forum ONZ. Niestety, na początku XXI wieku, który rozpoczął się pamiętnymi atakami terrorystycznymi, zwyciężyła idea, że to wojna, a nie pokój czy dialog, jest jedynym sposobem rozwiązywania problemów. A przecież jest wręcz odwrotnie. Podam przykład: 20-letnia wojna w Afganistanie. Talibowie, którzy zostali wypędzeni, teraz powrócili, a życie straciło wiele tysięcy ludzi. Zginęło tam 7 tys. amerykańskich żołnierzy, a 30 tys. popełniło samobójstwo po powrocie z misji w Afganistanie. Takie są dramatyczne konsekwencje wojny. W naszej Wspólnocie Sant’Egidio mawiamy, że wojna jest matką wszelkiego ubóstwa. W takiej sytuacji dialog na temat pokoju musi się stać bardziej konkretny. Musi być mniej teoretyzowania i retoryki. Stąd idea wprowadzenia zasadniczej zmiany w naszej mentalności, tak by dialog stał się podstawowym narzędziem rozwiązywania konfliktów w społeczeństwach czy między narodami.
REKLAMA
W czym więc tkwi problem z dialogiem?
W tym, że wojna bazuje na broni. Jak mówi papież Franciszek, produkcja broni i handel nią rozwijają się w zastraszającym tempie; choćby po upadku Związku Radzieckiego w światowy obieg weszła ogromna ilość broni. Jaki z tego wniosek? Taki, że wojna to biznes, pokój natomiast nim nie jest. My chcemy pokazać, że jest odwrotnie – że w pokoju społeczeństwa się rozwijają i bogacą. Dowodem na to jest historia pokoju w Mozambiku. Mimo współpracy międzynarodowej, wysyłania pomocy – wszystko szło z dymem z powodu toczącej się tam wojny. Tylko pokój zagwarantował pomyślność Mozambikowi, który dziś jest krajem wysoko rozwiniętym – choć na północy panuje islamski terroryzm. Musimy zrozumieć, że pokój jest wart zachodu i wszelkich wysiłków.
Pokój nie jest zatem utopią...
Oczywiście, że nie jest utopią! Jest wielką szansą, instrumentem wzrostu i postępu, pomaga rozwijać społeczeństwa, sprawia, że powiększa się bogactwo. Pokój to wygrana dla wszystkich w myśl zasady „win-win”: wygrywają zarówno ten, kto wprowadza pokój, jak i ten, kto cieszy się pokojem.
Czym są korytarze humanitarne, które Wspólnota Sant’Egidio tak mocno promuje?
Korytarze humanitarne powstały po raz pierwszy przed 6 laty dzięki porozumieniu władz Republiki Włoskiej, Wspólnoty Sant’Egidio i Kościołów chrześcijańskich. Są programem bezpiecznego i legalnego przesiedlania ludzi, którzy uciekają od wojny do Europy, a następnie ich włączania w życie społeczne danego kraju przy aktywnym udziale organizacji humanitarnych, samorządów, parafii i rodzin. Korytarze humanitarne ratują osoby, które nie mają niczego – ani mieszkania, ani pracy, często nawet – jak w przypadku dzieci – ojca i matki. Chodzi o uczynek miłosierdzia, o niesienie pomocy osobom, które są zmuszone szukać miejsca do życia poza swoim krajem z uwagi na to, że ich domy zostały zburzone i ich życie jest zagrożone. Zaczęło się to od Syryjczyków, którzy uciekali od wojny i strasznych warunków panujących w obozach dla uchodźców. W Libanie mieszkali w plastikowych namiotach, w których zimą jest bardzo mroźno, a latem bardzo gorąco. My, Europejczycy, żyjemy w dobrobycie – owszem, mamy swoje problemy, ale nie możemy z ich powodu odrzucać wartości humanitarnych. Mają one bowiem swoje źródło w naszej historii oraz wartościach chrześcijańskich, które leżą u podstaw istnienia Europy. Trzeba jednak jasno wytłumaczyć: korytarze humanitarne nie oznaczają, że otwieramy drzwi dla wszystkich...
REKLAMA
... tak jak to zrobiła kanclerz Angela Merkel.
Otwieramy drzwi tylko dla tych, którzy nie mają niczego, bo wszystko stracili.
Ale żeby wiedzieć, komu te drzwi otworzyć, musimy znać historię człowieka, który chce do nas przybyć...
W przypadku korytarzy humanitarnych doskonale wiemy, kim są osoby, które przyjmujemy – istnieje ścisła współpraca między odpowiednimi służbami. Chodzi o ratowanie ludzkiego życia – każdego życia, do czego zobowiązuje nas wiara chrześcijańska.
To prawda, wiara, aby miała realny wpływ na nasze życie, wymaga działania. Dlatego polskim rozwiązaniem jest udzielanie pomocy potrzebującym na miejscu – np. w odbudowie domu. Mamy więc alternatywę dla korytarzy humanitarnych...
Dlaczego mamy stwarzać tę alternatywę? Przecież można działać na dwa fronty. Wy chcecie pomagać uchodźcom na miejscu, tam, skąd pochodzą – okej. A co w przypadku osób, które już wyemigrowały, np. Syryjczyków? Rozważmy to dobrze. Jeśli uciekam z kraju, to mam ku temu bardzo poważne powody. Nie zostawiam swojego domu z banalnej przyczyny. Swój dom w Syrii może będę mógł odbudować za 10 lat, ale teraz trwa tam wojna, która zaczęła się 9 lat temu. Osoby, które uciekły, są uznawane za wrogów przez reżim Baszara al-Asada i nie mogą powrócić do kraju. Z Afganistanu uciekają wszystkie mniejszości, bo grozi im śmierć z rąk talibów. W jaki sposób można pomóc tym ludziom na miejscu? Chyba że chodzi o pomoc w umieraniu, w czymś w rodzaju eutanazji czy wręcz w zabójstwie. Hazarowie, którzy wyznają islam szyicki, uciekają z Afganistanu – jeśli tego nie zrobią, talibowie ich zabiją. Im nie można mówić, żeby wrócili do swoich domów! Powtarzam: korytarze humanitarne pomagają osobom, które nie mogą wrócić do swojego kraju. Trzeba wyraźnie odróżnić „nie mogą” od „nie chcą”. Ci ludzie nie mogą wrócić. Sytuacja ta dotyczy także Afgańczyków.
REKLAMA
„Nasz niespokojny świat potrzebuje wyraźnego znaku jedności między chrześcijanami, świadectwa wzajemnego szacunku, a zwłaszcza braterstwa między nami” – powiedział Franciszek. Jak w świecie zdominowanym przez skomplikowane prawa zrozumieć braterstwo? Czy pragnienie braterstwa nie jest marzeniem?
Zacznę od pandemii COVID-19. Mogę się uchronić przed zarażeniem tylko pod warunkiem, że działam razem z innymi. Bo jeżeli ja się zaszczepię, a druga osoba nie, jeżeli ja będę przestrzegać zasad sanitarnych, a ktoś obok już nie – to nie uchroni się nikt. Braterstwo polega na widzeniu w drugiej osobie brata, z którym można patrzeć w przyszłość, wspólnie budować świat, który pomoże przezwyciężyć kryzysy zachodzące obecnie w świecie. Pandemia pokazała, jak niewiele można zdziałać w pojedynkę. To, co powiedział papież, jest doskonałe. Tylko razem możemy pokonać pandemię i dlatego trzeba się jednoczyć, trzeba się dzielić dobrocią. Uwierzyliśmy, że możemy być zdrowi w chorym świecie. Chorym, ponieważ klimat jest zdestabilizowany – sytuacja jest naprawdę dramatyczna. Życie w pojedynkę jest niemożliwe. Dlatego tak ważna jest kwestia braterstwa nie tylko między pojedynczymi ludźmi, ale także między narodami. Inaczej bowiem nie będzie ratunku dla świata.
REKLAMA
Franciszek bardzo docenia Wasze wieloletnie działanie na rzecz pokoju i dialogu międzyreligijnego. Jakie będzie Wasze zaangażowanie w synod o synodalności, który ma być, w zamyśle Ojca Świętego, także doświadczeniem dialogu i współpracy z wyznawcami innych religii i niewierzącymi?
Jest to bardzo szerokie pole do współpracy. Jednym z pierwszych doświadczeń jest modlitwa o pokój w „duchu Asyżu”. Prowadzimy też konkretne działania lokalne. Wspomniane korytarze humanitarne są też doświadczeniem ekumenicznym, bo organizujemy je razem z włoskimi protestantami. Nasi współbracia w Belgii robią to samo we współpracy z muzułmanami czy żydami. Cieszę się, że papież Franciszek wystąpił z ideą synodu. Kościół potrzebuje nie tylko wsłuchać się w swoich członków, ale także musi rozeznać otaczającą rzeczywistość. Jeśli będziemy rozmawiać tylko między sobą, to synod będzie niepełny. Oczekujemy na działanie Ducha świętego w Kościele.
Jakie ważne inicjatywy zamierza podejmować wspólnota w najbliższym czasie?
Pierwszą, najważniejszą inicjatywą są korytarze humanitarne i przyjmowanie uchodźców. Druga inicjatywa to zmiana sposobu podejścia, przynajmniej na Zachodzie, do opieki nad seniorami. Trzeba zrobić wszystko, by osoby starsze mogły zostać we własnych domach, a ograniczyć działalność domów opieki społecznej czy spokojnej starości. Potrzebne są więc zmiany w systemie opieki lekarskiej, tak by mogła być ona świadczona w domu pacjenta. To przywróci tym starszym ludziom godność oraz połączy pokolenia, o co od dawna apeluje papież. Nasza trzecia inicjatywa dotyczy Afryki. Koncentrujemy się na zapewnieniu powszechnej dostępności do opieki medycznej i do edukacji oraz na ochronie praw człowieka.
Oznacza to, że rzymska Wspólnota Sant’Egidio staje się coraz bardziej międzynarodowa...
Tak, to prawda. Ale nasza siedziba niezmiennie jest w Rzymie, na Zatybrzu.
Marco Impagliazzo - profesor zwyczajny historii współczesnej na Uniwersytecie Roma Tre. Jest jednym z czwórki dzieci Dina i Fernandy. Jego ojciec – Dino Impagliazzo (zm. w lipcu 2021 r.), nazywany „kucharzem ubogich”, założył stowarzyszenie RomAmoR, które zajmuje się dożywianiem bezdomnych i biednych ludzi na ulicach Rzymu. Jest członkiem Watykańskiej Dykasterii ds. Świeckich, Rodziny i Życia oraz World History Academy. Obecnie zajmuje się szeroko zakrojonymi badaniami zjawisk migracyjnych we współczesnej epoce. (Na zdjęciu: drugi od prawej)",Z Marco Impagliazzo rozmawia ks. Jarosław Grabowski,https://www.niedziela.pl/numer/2021/46,Ks. Jarosław Grabowski,https://www.niedziela.pl/artykul/156361/nd/Wiara-wymaga-dzialania
Obserwator,"Pod hasłem ""Odwagi! Nie bójcie się!"" odbędzie się 24 maja Ogólnopolska Pielgrzymka Kobiet na Jasną Górę. W tym roku za wstawiennictwem i przykładem Sługi Bożej Stanisławy Leszczyńskiej, chcemy wypraszać dla współczesnych kobiet łaskę odwagi i bycia świadkiem Jezusa – powiedział bp Wiesław Szlachetka.","KONFERENCJA KLIMATYCZNA
Szczyt hipokryzji
Po otwierających Szczyt Klimatyczny ONZ (COP26) w Glasgow słowach António Guterresa, sekretarza generalnego ONZ, że zmierzamy w kierunku katastrofy, wydawało się, że reprezentanci prawie dwustu państw świata będą mówić jednym głosem, a deklaracje redukcji emisji gazów cieplarnianych złożone będą błyskawicznie. Nic z tych rzeczy. Wszyscy niby mają dobre chęci, ale ich interesy są na tyle rozbieżne, że pełnej zgody na razie nie ma. Wszak szybka transformacja klimatyczna dla krajów mniej rozwiniętych może oznaczać np. tkwienie w pułapce średniego rozwoju. To przypadek Polski. – Trzeba brać pod uwagę moment startu i to, że społeczeństwa zachodnie przez 200 lat, nie patrząc na skutki dla klimatu, wykorzystywały paliwa kopalne, by dojść do obecnego poziomu rozwoju gospodarczego – powiedział premier Mateusz Morawiecki. Na efekty szczytu przyjdzie nam jeszcze poczekać. Światowi liderzy przylecieli do Glasgow i odlecą, zatruwając środowisko swoimi czterystoma samolotami.
w.d.
SONDAŻ
Zaciśniemy pasa
Według GUS, w październiku inflacja wyniosła 6,8% i była o 1% wyższa niż we wrześniu. Jak z tą sytuacją zamierzają poradzić sobie Polacy? Sprawę zbadał GfK Corona Mood. Zaciśniemy pasa i zapolujemy na promocje. Dwie trzecie spośród szukających oszczędności w wydatkach na większe produkty czy usługi powstrzyma się od zakupu tych zbędnych. Liczba wskazań rośnie wraz z wiekiem respondentów – w grupie 50+ zapowiada to już dwie trzecie badanych. Niemal połowa Polaków będzie bardziej wyczulona na promocje, a kolejna jedna trzecia nastawi się na poszukiwanie zbliżonych produktów o niższych cenach, co oznacza kupowanie tańszych marek. Najrzadszą strategią będą zakupy produktów z drugiej ręki – deklarował co piąty ankietowany.
j.k.
Opieka, a nie eutanazja
głos kościoła W przemówieniu na Międzynarodowym Kongresie Rycerzy Maltańskich „Technologie i koniec życia: prymat towarzyszenia” w Rzymie abp Vincenzo Paglia, przewodniczący Papieskiej Akademii Życia, podkreślił potrzebę dialogu między lekarzami i pacjentami w celu pełnego poszanowania życia. Zwrócił uwagę, że w końcowej fazie życia należy towarzyszyć choremu i się nim opiekować, to podejście jest zupełnie odmienne od eutanazji, którą wielu chce widzieć jako „praktyczną”.
REKLAMA
Powołując się na katechizm, abp Paglia przypomniał, że Magisterium Kościoła „wyraźnie wyklucza zasadność wyborów kończących życie (eutanazja i asystowane samobójstwo), ale z równą jasnością zakłada różnicę między zabijaniem a przyzwoleniem na śmierć”. Jak dodał, istnieją dwa sposoby pomocy chorym. Pierwszym z nich jest leczenie, które pozwala z wyprzedzeniem ocenić proporcjonalność środków medycznych, co jest ważnym narzędziem respektowania woli pacjenta i podstawowym kryterium dopuszczalności stosowania danych środków terapeutycznych w medycynie. Drugi – dotyczy opieki paliatywnej. „Dowartościowanie fazy terminalnej w opiece paliatywnej oznacza wprowadzenie czasu umierania w obszar relacji, aby pomóc przeżyć go danej osobie”. Niestety, doświadczenie kliniczne i dydaktyczne pokazuje, że niewielu studentów – zarówno medycyny, jak i pielęgniarstwa – jest chętnych do poświęcenia się opiece nad osobami umierającymi, a zwłaszcza starszymi. Uważają dziedzinę paliatywną za mało opłacalną w porównaniu z innymi specjalizacjami.
j.k.
PORADNIK
Dla rodziców dzieci utraconych
Co roku w Polsce dochodzi do blisko 40 tys. poronień i 1,7 tys. martwych urodzeń. Rodzice przeżywający przedwczesną śmierć dziecka najczęściej nie mają należytego wsparcia, nie informuje się ich o przysługujących im prawach, w tym o prawie do godnego pochówku dziecka. Instytut na rzecz Kultury Prawnej „Ordo Iuris” wydał specjalny poradnik prawny dla takich rodziców. Wyjaśnia w nim m.in. jakie prawa im przysługują; opisuje, kto może pochować dziecko utracone, komu należy się zasiłek pogrzebowy, czy konieczna jest rejestracja zgonu w urzędzie stanu cywilnego oraz na kim spoczywa obowiązek sfinansowania badań genetycznych, koniecznych do ustalenia płci dziecka, które zmarło na wczesnym etapie ciąży.
j.k.
REKLAMA
ZIEMIA ŚWIĘTA
Znaleźli kościół
Amerykańscy i izraelscy badacze twierdzą, że udało im się znaleźć biblijną miejscowość i kościół Apostołów. Jednym z dowodów ma być znaleziony fragment kamiennej mozaiki sprzed 1,5 tys. lat, która była częścią podłogi kościoła. Zespół badaczy rozpoczął wykopaliska nad Jeziorem Tyberiadzkim 5 lat temu. Odkryli wiele fragmentów złoconej mozaiki, a także mury, których układ pasował do stylu budowli sakralnych z tego czasu. W tym roku znaleźli koronny dowód: mozaikowe inskrypcje, które udało się odczytać. Pierwsza z nich to podziękowanie dla biskupa za remont kościoła, który przeprowadzono w czasie jego urzędowania. W drugiej wspomina się diakona, który zbudował cały kompleks. Kościół Apostołów, o którym mówi chrześcijańska tradycja, przez wiele lat uznawano za zaginiony. Wzniesiono go w wiosce Betsaida nad brzegiem Jeziora Tyberiadzkiego, na miejscu domu apostołów Piotra i Andrzeja. Betsaida razem z Kafarnaum i Korozain tworzyły tzw. trójkąt ewangeliczny, w którym Jezus najczęściej nauczał i dokonywał cudów. Ostatnie wzmianki o kościele pochodzą z 765 r. Prawdopodobnie 10 lat później został zniszczony podczas trzęsienia ziemi.
w.d.
KOREA PÓŁNOCNA
Więzienie za Biblię
Organizacja Korea Future opublikowała raport o prześladowaniach chrześcijan w Korei Płn. Udało się jej dotrzeć do uciekinierów z tego kraju. Raport obejmuje przypadki łamania praw człowieka w ciągu ostatniej dekady. Opisano w nim sytuacje więzienia i torturowania chrześcijan, którzy byli pozbawiani wolności za samo posiadanie Pisma Świętego. Aresztowani bywali bici już na pierwszym etapie przesłuchań. Również kobieta aresztowana za posiadanie Biblii była z tego powodu „bita drewnianym kijem, dopóki przełożony nie interweniował po usłyszeniu krzyku ofiary”. Raport zawiera świadectwa byłych więźniów, którzy musieli szukać miejsc nieobjętych obiektywem więziennej kamery, aby zmówić pacierz. Nakrycie na modlitwie skutkowało pobiciem. Chrześcijanie, którzy zostali przyłapani właśnie na modlitwie, byli bici każdego ranka przez 20 kolejnych dni – opowiada jeden z rozmówców. Opisany został także przypadek z 2019 r., kiedy to 50-letnia kobieta należąca do podziemnego Kościoła została zakatowana na śmierć.
j.k.
REKLAMA
POLSKA
Gra w przemoc
Nauczyciele i duszpasterze ostrzegają: oglądanie serialu Squid Game przez dzieci może mieć opłakane skutki. Opowiada on o grupie osób biorących udział w niebezpiecznej grze; przechodzą kolejne wyzwania, które są zwyrodniałymi formami dziecięcych zabaw. Gdy przegrywają – giną. A dzieci zaczynają tę serialową grę naśladować. W polskich szkołach nauczyciele wysyłają ostrzeżenia do rodziców, w których zwracają uwagę, że choć serial przeznaczony jest dla widzów 16+, z relacji dużo młodszych uczniów wynika, że go oglądali, niekiedy z rodzicami. Tymczasem zawarte w nim treści mogą być destrukcyjne dla psychiki najmłodszych. Ostrzeżnie przed serialem pojawiło się na stronie parafii Wniebowzięcia Najświętszej Maryi Panny w Żukowie na Kaszubach. „Tak jak rośnie jego popularność, tak i przemoc wśród dzieci” – czytamy. „W mediach społecznościowych pojawiły się już wyzwania, które zachęcają dzieci do ryzykownych i krzywdzących zachowań względem siebie i innych”.
Nie jest to tylko polski problem. Nauczyciele w całej Europie zwracają uwagę na to, że dzieci, które oglądają tak brutalne produkcje, zaczynają się bawić w podobny sposób. W szkole w Belgii przyłapano dzieci na odtwarzaniu wyzwań z serialu. Ten, kto nie podołał zadaniu, był przez rówieśników bity. W Wielkiej Brytanii prasa opisała dzieci, które odtwarzają to, co zobaczyły na ekranie, na placach zabaw; tam również dochodziło do bicia tych, którzy przegrywali.
j.k.
REKLAMA
PEKIN
Róbcie zapasy
Po tym, jak Ministerstwo Handlu wezwało mieszkańców Chin do zrobienia zapasów podstawowych produktów na zimę, mieszkańcy Pekinu ruszyli do sklepów. Władze uzasadniły zalecenie możliwymi sytuacjami awaryjnymi, a obserwatorzy – falą epidemii COVID-19 i ulewnymi deszczami, które wywindowały ceny warzyw i wzbudziły obawy o ciągłość dostaw. W chińskich sieciach społecznościowych spekulowano, że może to być związane z rosnącymi napięciami wokół Tajwanu. W dzienniku Jingji Ribao napisano, że internauci nie powinni mieć „za dużo wyobraźni”, a celem zaleceń jest zapewnienie, iż ludzie nie zostaną bez potrzebnych towarów, jeśli na ich obszarze będzie wprowadzony lockdown. W oświadczeniu ministerstwo wezwało władze miast i regionów do utrzymania stabilnych dostaw i cen oraz do bezzwłocznego informowania o ewentualnych problemach. Resort nakazał również lokalnym władzom zakup warzyw, które można długo przechowywać. Rząd Chin zapewnia też o podejmowaniu wysiłków w celu zmniejszenia skali marnowania żywności.
w.d.
NORWEGIA
Zły stan
Sąd w Vestfold odmówił ekstradycji 34-letniego Polaka podejrzanego o przestępstwa narkotykowe z powodu „złego stanu polskiej praworządności”. W orzeczeniu podkreślono, że „rozwój sytuacji w Polsce znacznie się pogorszył” i że wydanie polskiego obywatela będzie sprzeczne z norweską konstytucją, która gwarantuje prawo do rzetelnego procesu przeprowadzonego przez niezawisły sąd. Sędzia, odmawiając ekstradycji, oparł się na „ostatnich niezwykle dramatycznych wydarzeniach w Polsce, dotyczących niezależności sądów oraz sędziów, w tym niedawnych orzeczeniach Europejskiego Trybunału Sprawiedliwości oraz Europejskiego Trybunału Praw Człowieka”. Obrońca oskarżonego Polaka zauważył, że jest to odważna decyzja, bo wymiar sprawiedliwości w Polsce jest w takim stanie, że nie można wysyłać tam ludzi; jest ona jednak sprzeczna z orzeczeniem norweskiego Sądu Najwyższego, który przed rokiem stwierdził, że muszą zaistnieć konkretne przesłanki wskazujące na możliwość nierzetelnego procesu.
j.k.
REKLAMA
WATYKAN
Zakonnica sekretarzem
Nowym sekretarzem generalnym Gubernatoratu Państwa Watykańskiego została 52-letnia włoska siostra zakonna Raffaella Petrini ze Zgromadzenia Sióstr Franciszkanek od Eucharystii. Dotychczas, przez 16 lat, pracowała ona w Kongregacji ds. Ewangelizacji Narodów. Studiowała nauki polityczne na Międzynarodowym Wolnym Uniwersytecie Studiów Społecznych im. Guido Carliego (LUISS Guido Carli) w Rzymie. Doktorat uzyskała na Papieskim Uniwersytecie św. Tomasza z Akwinu, gdzie obecnie wykłada.
Papież mianował także wicesekretarza generalnego Gubernatoratu Państwa Watykańskiego. Został nim dotychczasowy szef jego biura prawnego – 55-letni włoski adwokat Giuseppe Puglisi-Alibrandi, który od 2014 r. pracuje w Gubernatoracie.
m.k.",,https://www.niedziela.pl/numer/2021/46,obserwator,https://www.niedziela.pl/artykul/156359/nd/Obserwator
"Kard. Grech dla KAI: proces synodalny został otwarty, ale pozostanie otwarty","Synodalność to proces a nie wydarzenie, które się rozpoczyna i kończy, a ten Synod wiadomo kiedy się zaczął, ale pozostanie on otwarty – zapewnił kard. Mario Grech, sekretarz generalny Synodu Biskupów. W rozmowie z KAI poruszył on wiele zagadnień, związanych z rozpoczętym 9 października w Watykanie zgromadzeniem kościelnym, m.in. eklejologię, rolę i miejsce świeckich w Kościele, języka duszpasterskiego i teologicznego, przejrzystości Kościoła itp.","Publikujemy treść rozmowy:
Piotr Dziubak (KAI): Minął już prawie miesiąc od rozpoczęcia prac synodu. Eminencja miał okazję rozmawiać z duchownymi i osobami świeckimi. Czego się od nich dowiedział?
Kard. Mario Grech: Podoba mi się, że nie pyta pan tylko o biskupów i kardynałów, ale także o świeckich. To jest proces synodalny i do włączenia się w niego jest zaproszony cały lud Boży. Jest to też przesłanie, jakie chcemy przekazać wszystkim Kościołom, szczególnie teraz, na tym etapie drogi synodalnej, żeby słuchać, budować dialog z całym ludem Bożym, łącznie z tymi, którzy nie są jego częścią.
Muszę powiedzieć, że z odbytych spotkań, ale też na podstawie otrzymanych materiałów widać duże zainteresowanie, żeby nie powiedzieć entuzjazm. Oczywiście nie wyrażają tego wszystkie diecezje. Ale to, co już otrzymaliśmy, jest pozytywną wskazówką. Ostatnio ogłosiliśmy też przedłużenie okresu pierwszej fazy, ponieważ prosili oto liczni biskupi, przedstawiciele episkopatów i świeccy. Jeśli chcemy być Kościołem synodalnym, czyli takim, który słucha, nie mogliśmy postąpić inaczej.","Rozmawiał Piotr Dziubak (KAI)
/Rzym",,kardynał,https://www.niedziela.pl/artykul/73963/Kard-Grech-dla-KAI-proces-synodalny
2 listopada - Dzień Zaduszny,"Kościół katolicki wspomina 2 listopada w liturgii wszystkich wierzących w Chrystusa, którzy odeszli z tego świata, a teraz przebywają w czyśćcu. Kapłani mogą odprawić tego dnia trzy Msze św.: w intencji poleconej przez wiernych, za wszystkich wiernych zmarłych i według intencji papieża.","Przekonanie o istnieniu czyśćca jest jednym z dogmatów wiary, ogłoszonym na soborze w Lyonie w 1274 r. Potwierdzono tę prawdę i szczegółowo wyjaśniono na Soborze Trydenckim (1545-1563) w odrębnym dekrecie o czyśćcu, w którym zaakcentowano dwie prawdy: istnienie czyśćca, jako pośmiertnej kary, oraz to, że możemy pomagać duszom czyśćcowym w skróceniu ich kary.
Katechizm Kościoła Katolickiego wyjaśnia, że ""grzech ma podwójny skutek. Grzech ciężki pozbawia nas komunii z Bogiem, a przez to zamyka nam dostęp do życia wiecznego. Każdy grzech, nawet powszedni (...), wymaga oczyszczenia albo na ziemi albo po śmierci, w stanie zwanym czyśćcowym"".
W związku z tym, jak uczy Kościół katolicki, istnieje konieczność modlitwy za zmarłych, by ulżyć ich cierpieniom.
Tradycja modlitwy za osoby zmarłe, które czekają na spotkanie z Bogiem w niebie, sięga czasów biblijnych. Pierwsze wzmianki o modlitwie i złożeniu ofiary przebłagalnej za tych, którzy odeszli z tego świata, są w Starym Testamencie.

PODZIEL SIĘ CYTATEM
REKLAMA
Zgodnie z decyzją Penitencjarii Apostolskiej, także w tym roku, ze względu na pandemię COVID-19, będzie można otrzymać odpust zupełny za wiernych zmarłych przez cały listopad, a nie tylko przez osiem dni od uroczystości Wszystkich Świętych
""Dla pożytku wiernych może on być przeniesiony na inne osiem dni listopada. Dni te, dowolnie wybrane przez poszczególnych wiernych, mogą być od siebie oddzielone"" – czytamy w dekrecie.
Wskazano tam również, że odpust zupełny związany z 2 listopada, ustanowiony na wspomnienie wszystkich wiernych zmarłych dla tych, którzy pobożnie nawiedzają i odmawiają tam ""Ojcze nasz"" i ""Wierzę w Boga"", może być przeniesiony nie tylko na niedzielę poprzedzającą lub następującą albo na sam dzień Wszystkich Świętych, ale także na inny dzień listopada, dowolnie wybrany przez poszczególnych wiernych"".
Warunkiem uzyskania odpustu jest nawiedzenie cmentarza lub kościoła oraz wypełnienie zwykłych warunków, tj. przystąpienie do komunii św. w dniu nawiedzenia cmentarza i odmówienie modlitw ""Ojcze nasz"" i ""Wierzę w Boga"" i jakiejkolwiek modlitwy w intencjach wyznaczonych na dany dzień przez papieża.
Zgodnie z Kodeksem Prawa Kanonicznego, Kościół zaleca zachowanie zwyczaju grzebania ciał zmarłych. Nie zabrania jednak kremacji, o ile nie została ona wybrana z pobudek przeciwnych nauce chrześcijańskiej, np. z braku wiary w ciała zmartwychwstanie czy z pogardy dla ciała ludzkiego.
Ze względu na szacunek dla ludzkiego ciała niedopuszczalne są także praktyki rozsypywania prochów zmarłych w przestrzeni publicznej, jak również przechowywanie ich w domu. ""Prochy powstałe w wyniku kremacji powinny być z szacunkiem złożone w miejscu świętym, którym jest cmentarz, zgodnie z przepisami liturgicznymi, stąd też nie można ich przechowywać w innych miejscach nieprzeznaczonych do pochówku.
Obchód Dnia Zadusznego zainicjował w 998 r. św. Odylon (+1048) - czwarty opat klasztoru benedyktyńskiego w Cluny (Francja). Praktykę tę początkowo przyjęły klasztory benedyktyńskie, ale wkrótce za ich przykładem poszły także inne zakony i diecezje. W XIII w. święto rozpowszechniło się na cały Kościół zachodni.
REKLAMA
W wieku XIV zaczęto urządzać procesję na cmentarz do czterech stacji. Piąta stacja odbywała się już w kościele, po powrocie procesji z cmentarza. Przy stacjach odmawiano modlitwy za zmarłych i śpiewano pieśni żałobne - kolejno za biskupów i kapłanów, krewnych, dobrodziejów, pochowanych w parafii oraz wszystkich zmarłych.
W Polsce tradycja Dnia Zadusznego zaczęła się tworzyć już w XII w., a z końcem wieku XV była znana w całym kraju. Przed przyjęciem chrześcijaństwa kult zmarłych towarzyszył niemal wszystkim uroczystościom. Jeszcze w XIX wieku na wschodzie Polski odprawiano uroczystości ofiarne z przywoływaniem zmarłych, zwane ""pominkami"", ""pominalnymi sobotami"", ""dziadami"" albo ""diedami"". Obrzędy te stały się inspiracją dla powstania ""Dziadów"" Adama Mickiewicza.
Zwyczaj odprawiania przez każdego kapłana trzech Mszy w Dzień Zaduszny zapoczątkował w XV wieku zakon dominikanów w Hiszpanii. W 1748 roku papież Benedykt XIV zatwierdził tę praktykę dla Hiszpanii, Portugalii oraz ich kolonii. W roku 1915 papież Benedykt XV na prośbę opata-prymasa benedyktynów zezwolił, aby tego dnia każdy kapłan mógł odprawić trzy msze św.: w intencji poleconej przez wiernych, za wszystkich wiernych zmarłych i według intencji Ojca Świętego.",PAP,,Dzień Zaduszny,https://www.niedziela.pl/artykul/73828/2-listopada---Dzien-Zaduszny
Polscy biskupi z wizytą ad limina Apostolorum w Watykanie - podsumowanie,"Synod Biskupów nt. synodalności, nowa ewangelizacja i kultura formacja kapłanów, kryzys rodziny, młodzi, rola mediów, migranci i uchodźcy, misje, ekumenizm, Kościół greckokatolicki, Kościół a polityka, odbudowanie autorytetu biskupa, przestępstwa seksualne to główne tematy, o których rozmawiali w dniach 4-29 października polscy biskupi, w czterech grupach, podczas wizyty ad limina Apostolorum w Watykanie.","W sumie 87 hierarchów z metropolii warmińskiej, białostockiej, lubelskiej, przemyskiej, poznańskiej, gdańskiej, szczecińsko-kamieńskiej, wrocławskiej, warszawskiej, gnieźnieńskiej, łódzkiej, częstochowskiej, krakowskiej, katowickiej oraz trzech eparchii greckokatolickich: archieparchii przemysko-warszawskiej, eparchii wrocławsko-koszalińskiej i olsztyńsko-gdańskiej odwiedziło 22 watykańskie dykasterie. Kulminacją wizyt każdej z grup było osobiste spotkanie z papieżem Franciszkiem.
Spotkania z papieżem
Każde ze spotkań Franciszek zaczynał od słuchania, biskupi ze swej strony zadawali mu pytania a odpowiadając na nie często sięgał do przykładów ze swojego życia, ze swojego duszpasterskiego doświadczenia, w czasie gdy był kapłanem i biskupem w Argentynie. Biskupi byli zaskoczeni wiedzą papieża na temat tego, co się dzieje w Polsce, jakie panują napięcia, dramaty, ale też jaka jest siła i jakie są walory Kościoła katolickiego w Polsce dzisiaj.
W trakcie spotkania poruszono tematykę Synodu Biskupów na temat synodalności, kwestii nowej ewangelizacji, problemu imigrantów w ogóle, zmian klimatycznych i ochronie środowiska oraz kwestii interpretacji motu prorpio Vos estis lux mundi na temat przestępstw seksualnych wobec osób małoletnich.
Mówiąc o synodalności papież wyjaśnił, że nie jest to rodzaj parlamentu, gdzie przeprowadza się głosowanie, porusza się różne zagadnienia i potem podejmuje się uchwały większością głosów. Zastrzegł, że na pewno zapoczątkowany proces synodalny nie będzie czymś doskonałym i nie może też być czymś takim jak niemiecka Droga Synodalna. Ma to być przede wszystkim słuchanie Ludu Bożego z założeniem, że bohaterem Synodu jest Duch Święty. Nie ma Synodu bez Ducha Świętego.
Odnosząc się do ewangelizacji w kontekście odchodzenia ludzi od Kościoła, utraty wiary przez niektórych i sekularyzacji społeczeństw, papież podkreślał, że jednym z najlepszych antidotów na te tendencje jest bliskość biskupów i kapłanów wobec ludzi, dawanie osobistego świadectwa swoim życiem, otwartość na człowieka, słuchanie, rozumienie jego słabości i błędów a nade wszystko modlitwa i zanurzenie w Bogu. Wskazywał na rolę wierzącej młodzieży, która może oddziaływać na swych rówieśników, małżonków z trwałych rodzin, którzy mogą wychodzić do tych przeżywających kryzysy. Podkreślał, że ewangelizacja ma być wspólnym dziełem całego Kościoła.
REKLAMA
Mówiąc o migracji i jak ta sytuacja wygląda w Polsce papież zachęcał biskupów do wykazania jak największej kreatywności, w jaki sposób wyjść migrantom naprzeciw, żeby z jednej strony zachować wymogi prawa, a z drugiej strony nie zapomnieć o godności osoby każdego, a szczególnie tych którzy są na granicy tej białorusko-polskiej.
Odnośnie przestępstw seksualnych i „zaniedbań ” biskupów w tym obszarze papież zwrócił uwagę, że jest to problem, z którym biskupi muszą sami sobie poradzić, wskazywał na potrzebę dobrych formatorów już w seminariach duchownych, żeby odpowiednio wychowywać kandydatów do kapłaństwa. ""Papież powiedział również, że trzeba będzie jeszcze się przyjrzeć różnym sprawom tu, w Rzymie, które nie zostały dotychczas zakończone. Wspomniał o ukaranych biskupach, którzy, jak się wydaje, odczuwają to bardzo dotkliwie, a nawet stracili nadzieję na zmianę swej sytuacji, trzeba więc pokazać im tę nadzieję, modlić się za nich i dodawać im otuchy.
Poruszono też kwestię niezrozumienia nauczania papieża Franciszka przez niektórych duchownych i świeckich także w Polsce. Ojciec Święty zwrócił uwagę, że wynika to przede wszystkim z braku znajomości jego nauczania, nie czytania jego tekstów ze zrozumieniem. Te osoby po prostu nie znają magisterium papieża. Często bazuje się na interpretacjach i komentarzach medialnych zamiast na osobistej lekturze papieskich tekstów.
REKLAMA
Papież prosił biskupów, by jeszcze bardziej się modlili i trwali w jedności, by swoją misję wykonywali jak najlepiej, będąc blisko ludzi, okazując dobroć i życzliwość – również tym, którzy są niechętni, by tworzyli relację z drugim człowiekiem, a jednocześnie nazywali rzeczy po imieniu i budowali na prawdzie. Misja pasterzy ma się opierać na fundamencie bycia ojcem wobec księży i wiernych, biskup ma być prawdziwym pasterzem dla swoich owiec, prowadzić i przewodniczyć. Być zarazem w środku, czyli wchodzić w sytuacje, które przeżywają wierni, towarzyszyć, poczuć ich zapach, asekurować, by nie poginęli. Biskupi mają również przebijać się, co nie jest łatwe, przez media, by pokazywać dobro czynione dla konkretnego człowieka. Franciszek często powtarzał, że każdy pasterz musi iść na czele swej owczarni (by jej wskazywać drogę), w środku (by wyczuwać jej potrzeby i problemy) oraz na jej końcu (by nikogo nie zgubić).
Wymiar duchowy
Każdy dzień wizyty biskupi rozpoczynali od Eucharystii w głównych bazylikach watykańskich w Bazylice św. Piotra, Bazylice św. Jana Chrzciciela na Lateranie, która jest katedrą biskupa Rzymu, w Bazylice Santa Maria Maggiore ze słynnym obrazem Matki Bożej Salus Populi Romani oraz w Bazylice św. Pawła za Murami. Ponadto tradycyjnie, w czwartek rano, spotkali się na Mszy św. przy grobie św. Jana Pawła II w Bazylice Watykańskiej. We liturgiach dziękowano za pontyfikat św. Jana Pawła II i wspominano jego nauczenie oraz dziękowano za beatyfikację bł. kard. Stefana Wyszyńskiego i Matki Elżbiety Róży Czackiej.
Wymiar roboczy
Podczas spotkań w 22 watykańskich dykasteriach poruszono szerokie spektrum tematów dotyczących prawie wszystkich aspektów życia Kościoła w Polsce w kontekście życia całego Kościoła powszechnego. Biskupi zgodnie stwierdzili, że papież Franciszek, przełożeni i pracownicy watykańskich dykasterii są osobami bardzo dobrze zorientowanymi w sytuacji Kościoła w Polsce i w naszym kraju. Nowością dla nich była coraz większa liczba osób świeckich na kierowniczych stanowiskach w dykasteriach.
REKLAMA
Synod Biskupów i rola świeckich
Jednym z najważniejszych tematów jakie poruszano podczas odwiedzin watykańskich dykasterii był rozpoczęty 9 października Synod Biskupów na temat synodalności. Mimo że formalnie jest on synodem zwyczajnym będzie miał nadzwyczajny przebieg, gdyż rozpoczyna się na poziomie diecezjalnym. Ma być przede wszystkim ćwiczeniem się w dialogu, w otwartości na wszystkich wiernych, wielką okazją dla osób świeckich, które stanowią zdecydowaną większość ludu Bożego, aby włączyły się w synodalne działania. W czasie rozmów wskazywano na potrzebę uczenia się postawy słuchania i zrozumienia różnych opinii, sądów na temat Kościoła, pretensji wobec niego a także nadziei, jakie z nim wiążą.
Jak zaznaczono Synod nie może się zakończyć napisaniem przez papieża adhortacji i odłożeniem jej na półkę. Każdy ma z niego skorzystać - i ludzie świeccy dopuszczeni do odpowiedzialności za Kościół i duchowni, którzy w podejmowaniu decyzji nie będą zdani tylko na siebie, ale mogą skorzystać z doświadczenia i mądrości osób świeckich, które są obdarzone sakramentami chrztu i bierzmowania i mają też dar proroctwa, który jest często uśpiony.
Zwrócono uwagę, że rola świeckich w Kościele jest jednym z wiodących tematów pontyfikatu papieża Franciszka a pierwsza faza Synodu będzie poświęcona szczególnie osobom świeckim, które mają powiedzieć, co myślą, przeżywają, co jest dobre i trudne w Kościele. Mają się wypowiedzieć nie jako osoby z zewnątrz tylko jako ci co go współtworzą i są za niego odpowiedzialni. Konieczne jest zdrowe partnerstwo świeckich i osób duchownych. Chodzi o to, że wszyscy troszczymy się o Kościół a nie tylko biskup czy ksiądz.
REKLAMA
Nowa ewangelizacja i kultura
Jednym z największych wyzwań współczesnego Kościoła jest ewangelizacja. W Papieskiej Radzie ds. Nowej Ewangelizacji przypominano, że nowa ewangelizacja odbywa się przede wszystkim wewnątrz Kościoła. Kościół musi nieustannie ewangelizować tych, którzy z kolei będą głosili Ewangelię i ten proces nieustannie trwa. Przypomniano, że głoszenie Ewangelii odbywa się na mocy sakramentu chrztu, a ogromnym wyzwaniem są chrześcijanie, którzy doszli do stanu zobojętnienia. Zwracano uwagę, że młode pokolenie jest bardzo otwarte na świadectwo swoich rówieśników. Młodzi ludzie szukają i chcą doświadczyć wspólnoty realnej, nie tylko tej, która rozgrywa się w przestrzeni Internetu. Ponadto ewangelizacja powinna zawsze obejmować ludzi będących poza Kościołem i poszukujących - przede wszystkim poprzez osobiste świadectwo chrześcijan w codziennym życiu.
Mówiono, jak nowa ewangelizacja powinna wyglądać, żeby nie stać się słowem powtarzanym zbyt często, sloganowym. Poruszono kwestię relacji nowej ewangelizacji do katechezy Kościoła, która jest adresowana do ludzi wierzących w środowisku kościelnym, a także do nauki religii w szkole, która musi być nastawiona na swoistą formę inkulturacji. Chodzi o otwarcie na poszczególne wymiary kultury: muzyki, sztuki sakralnej, malarstwa, których nieraz nie można zrozumieć bez pewnego kontekstu religijnego.
Ponadto religia w szkole może być elementem preewangelizacji, natomiast nie może zastąpić i nie zastąpi katechezy jako takiej, dla której właściwym miejscem jest parafia czy grupa ludzi wierzących. W tej przestrzeni nauki religii, katechezy, w tym katechezy dorosłych, mieści się potrzeba wychodzenia z nowymi formami i sposobami działania, które ogólnie nazywane są nową ewangelizacją.
REKLAMA
O roli kultury we współczesnym świecie i Kościele, kulturze masowej, na ile może ona być nośnikiem nowej ewangelizacji, o kulturze cyfrowej - jakie niesie z sobą szanse i zagrożenia, o roli muzeów diecezjalnych, duszpasterstw i środowisk twórczych mówiono podczas wizyty w Papieskiej Radzie ds. Kultury. W kontekście Synodu Biskupów na temat synodalności, mówiono o tworzonej przez wszystkich kulturze masowej i czy może być ona przestrzenią dialogu w perspektywie synodalnej, przestrzenią, w której można wypowiedzieć bardzo ważne kwestie, także językiem sztuki, w którym nie zawsze są wypowiadane one expressis verbis, a czasem wręcz nie mogą być wyłożone.
Formacja kapłanów
Kolejnym ważnym tematem była formacja kapłanów w seminariach duchownych, o której rozmawiano przede wszystkim w Kongregacji ds. Duchowieństwa. Dyskutowano o nowych formach przygotowania kandydatów do kapłaństwa, co idzie w parze z wprowadzeniem w Polsce wytycznych nowego dokumentu „Droga formacji prezbiterów w Polsce. Ratio institutionis sacerdotalis pro Polonia”, które kładą główny akcent na formację duchową i ludzką przyszłego kapłana. Jak zauważono, dotychczasowa formacja kapłanów miała charakter bardziej uniwersytecki. Celem nowej formacji jest to, aby kandydat na kapłana był przede wszystkim osobą głęboko wierzącą i podążającą za Jezusem Chrystusem. Głównym celem nie jest robienie przez duchownych karier na wzór uniwersyteckich z doktoratami i profesurami. Trzeba na nowo spojrzeć, jak się zmienia rola księdza we współczesnym społeczeństwie, co nauczanie w seminariach musi wziąć pod uwagę, aby jak najlepiej uformować kapłana XXI w.
Kryzys rodziny
O kryzysie rodziny i duszpasterstwie rodzin mówiono przed wszystkim w Dykasterii Świeckich, Rodziny i Życia oraz ds. Integralnego Rozwoju Człowieka. Wskazywano jak ważna jest wspólnota rodzinna, jej codzienne zaangażowanie. Musi ona stawać się domowym Kościołem. Jak ważne jest wypełnianie przez nią, na co dzień, chrześcijańskiej misji, najlepiej pokazała pandemia koronawirusa. Wskazywano także na problem laicyzacji i nietrwałości małżeństw, czy niechęci do ich zawierania. Poruszono konieczność zaangażowania osób świeckich w duszpasterstwo rodzin. Biskupi zostali też zaproszeni do włączenia się w organizację Światowego Spotkania Rodzin w Rzymie, które w przyszłym roku będzie przebiegało inaczej, niż zazwyczaj.
REKLAMA
Z kolei podczas wizyty w Trybunale Roty Rzymskiej zwrócono uwagę, że do Roty Rzymskiej trafia wiele spraw z Polski, która pod względem ilości wnoszonych do tego Trybunału spraw znajduje się na drugim miejscu. W ubiegłym roku było w Rocie ponad 130 spraw z Polski, z tego 80 rozpoczęło swoje procedowanie. Zwrócono też uwagę, by w tych sprawach może większą inicjatywę wykazali biskupi w ramach norm papieża Franciszka z 2015 roku dotyczących stwierdzenia nieważności sakramentu małżeństwa. Biskup bowiem ma możliwość przeprowadzenia skróconego postępowania w tych sprawach.
Młodzi
Wiele miejsca w rozmowach poświęcono młodym ludziom – „przyszłości Kościoła”. Wskazywano na potrzebę jeszcze większego zaangażowania w pracę z młodzieżą, poszukiwania coraz lepszych form duszpasterstwa młodzieży. Zastanawiano się, jakim językiem rozmawiać z młodymi ludźmi, gdyż musi to być język dla nich zrozumiały, w którym zrozumieją najlepiej przesłanie Jezusa Chrystusa. Mówiono, że kultura globalizacji powoduje przemianę mentalności młodych ludzi i zmianę języka, jakim się posługują. Trzeba nauczyć się ich języka, aby szukać sposobów nawiązania kontaktów, szukania dróg dotarcia do stylu ich życia i tym samym innego spojrzenia na świat ludzi młodych. W stosunku do młodych trzeba wykazywać się dużą otwartością i wrażliwością, dobrze znać środowisko cyfrowe.
REKLAMA
W Kongregacji ds. Edukacji Katolickiej mówiono o problemach związanych z wychowaniem religijnym, wychowaniem katolickim, nie tylko w tym obszarze, jaki daje nauczanie religii w szkole, ale także jeśli chodzi o szkoły katolickie w Polsce i uczelnie wyższe, gdzie jest formacja teologiczna i formacja ludzka. Przyznano, że spora grupa młodych ludzi odchodzi od religii, co jest problem kultury cyfrowej, w której młodzi ludzie uczestniczą. Zwrócono uwagę, że pomimo spadku demograficznego w Polsce nie maleje zainteresowanie szkołami katolickimi.
Rola mediów
Kolejnym ważnym tematem jaki poruszono podczas wizyty były środki społecznego przekazu. Mówiono o tym w Dykasterii ds. Komunikacji. Nie ograniczono się tylko do roli mediów w przekazywaniu informacji, ale przede wszystkim rozmawiano o roli mediów w czasie pandemii koronawirusa. Wskazano na konieczność wypracowania jak najlepszych metod przekazywania Ewangelii z wykorzystaniem nowoczesnych środków społecznego przekazu. Przede wszystkim zachęcano biskupów, aby byli otwarci na media i poprzez nie na komunikowanie się ze społeczeństwem w podstawowym sensie słowa „comunicare”, czyli budowania jedności.
Najważniejszym tematem rozmowy było to, jak komunikować się skutecznie ze społeczeństwem szeroko rozumianym, nie ograniczonym tylko do osób wierzących. Jeśli Kościół ma docierać z Ewangelią do wszystkich, to musi wiedzieć, w jaki sposób to robić. Oczywiście jednym z najważniejszych obecnie forów są media społecznościowe i im poświecono dużą część dyskusji.
Mówiono także o języku jako jednym z podstawowych problemów komunikacji, gdyż bez zrozumiałego języka nie ma spotkania i wspólnoty. Musi być on jasny i merytoryczny. W Kościele zazwyczaj komunikacja polega na przemawianiu, ale język mediów jest inny niż język ambony i to należy zmienić w normalnych życiowych relacjach.
REKLAMA
Wzywano też do budowania jedności, do czego wielokrotnie zachęcał, odwołując się do misji chrześcijan we współczesnym świecie prefekt Dykasterii, Paolo Ruffini. Chodzi zarówno o jedność przekazu, jak i o świadectwo wobec tych, którzy może z Kościołem nie mają wiele wspólnego, albo są od niego oddaleni. Chodzi o mówienie całym sobą, świadectwem życia, a nie tylko przekazem medialnym.
Migranci i uchodźcy
Podczas spotkania z prefektem Dykasterii ds. Integralnego Rozwoju Człowieka kard. Peterem Turksonem rozmawiano o bezwzględnej potrzebie pomocy ubogim, potrzebującym oraz migrantom i uchodźcom. Wskazano na cztery ważne tematy. Pierwszym z nich była sprawa duszpasterstwa migrantów, i to zarówno Polaków przebywających poza krajem jak i osób, które przybywają do Polski. Mówiono o problemie duszpasterstwa emigracji zwłaszcza w różnych Polskich Misjach Katolickich i zasygnalizowano zjawisko minimalizowania, czy też osłabienia duszpasterstwa ze strony Kościołów lokalnych, a nawet likwidacji struktur duszpasterskich dla Polaków za granicą. Mowa też była o kryzysie na granicy polsko-białoruskiej, który jest w Watykanie znany. Biskupi polscy podkreślali kontekst międzynarodowy i polityczny tego kryzysu. Natomiast w Watykanie dostrzeżono działania Kościoła w Polsce.
Misje
W Kongregacji ds. Ewangelizacji Narodów przedstawiono sprawozdanie z działań podejmowanych przez Kościół w Polsce na polu misyjnym. Mówiono m.in. o animacji misyjnej, formacji misjonarzy, wsparciu misjonarzy za pośrednictwem MIVA Polska czy Dzieła Pomocy Ad Gentes, także szerokiej działalności Papieskich Dzieł Misyjnych w Polsce. Przypomniano, że Polska ma ponad 1800 misjonarzy i misjonarek, nie licząc osób posługujących na Wschodzie i w innych krajach. Stojący na czele Kongregacji kard. Luis Antonio Tagle wyraził słowa niezwykłego uznania dla pracy polskich misjonarek i misjonarzy, o wkładzie polskiego Kościoła w wielkie dzieło misyjne, posłudze duchowej ale i też materialnej.","Oprac. Krzysztof Tomasik, st, azr, pb, kg (KAI)
/Watykan",,biskupi,https://www.niedziela.pl/artykul/73759/Polscy-biskupi-z-wizyta-ad-limina
Także w tym roku odpusty dla zmarłych przez cały listopad,"Penitencjaria Apostolska – najwyższy trybunał w sprawach sumienia - opublikowała dekret, w którym ze względu na stan trwającej pandemii, potwierdza i przedłuża na cały listopad 2021 r. wszystkie dobrodziejstwa duchowe już udzielone 22 października 2020 r. dekretem, którym, ze względu na pandemię Covid-19, zostały przedłużone na cały miesiąc listopad 2020 r. odpusty zupełne dla zmarłych wiernych.","Odpust jest to darowanie przez Boga kary doczesnej za grzechy odpuszczone już co do winy. Rozróżnia się odpusty cząstkowe i zupełne (zależnie od tego, w jakim stopniu uwalniają nas od kary doczesnej). Odpusty te może zyskiwać każdy ochrzczony po spełnieniu odpowiednich warunków dla siebie lub ofiarowywać je za zmarłych.
Warunki uzyskania odpustu zupełnego:
Brak jakiegokolwiek przywiązania do grzechu, nawet powszedniego (jeżeli jest brak całkowitej dyspozycji - zyskuje się odpust cząstkowy).
REKLAMA
Stan łaski uświęcającej (brak nieodpuszczonego grzechu ciężkiego) lub spowiedź sakramentalna.
Przyjęcie Komunii świętej.
Odmówienie modlitwy (np. ""Ojcze nasz"" i ""Zdrowaś Mario"") w intencjach Ojca Świętego (nie chodzi o modlitwę w intencji samego papieża, choć i ta modlitwa jest bardzo cenna; modlitwa związana z odpustem ma być skierowana w intencji tych spraw, za które modli się każdego dnia papież. Intencje te są często ogłaszane, m.in. na stronach KAI, z kalendarzem na dany miesiąc).
Wykonanie czynności związanej z odpustem.
Ewentualna spowiedź, Komunia święta i modlitwa w intencjach Ojca Świętego mogą być wypełnione w ciągu kilku dni przed lub po wypełnieniu czynności, z którą związany jest odpust; między tymi elementami musi jednak istnieć związek.
Po jednej spowiedzi można uzyskać wiele odpustów zupełnych, natomiast po jednej Komunii świętej i jednej modlitwie w intencjach papieża - tylko jeden odpust zupełny.
Kościół zachęca do ofiarowania odpustów za zmarłych (niekoniecznie muszą być to osoby nam znane, nie musimy wymieniać konkretnego imienia - wystarczy ofiarować odpust w intencji osoby zmarłej, która tego odpustu potrzebuje).","st (KAI)
/Watykan",https://www.niedziela.pl/numer/2020/8,odpust,https://www.niedziela.pl/artykul/73667/Takze-w-tym-roku-odpusty-dla-zmarlych
Prasa zagraniczna,"Miesięcznik dla młodzieży „Wzrastanie”, mimo epidemii, otwiera się na nowe możliwości dotarcia do czytelników. Od Wielkiego Czwartku 9 kwietnia magazyn jest dostępny w wersji elektronicznej na stronie https://e.publico24.pl/magazine/2619.","Ziarno wydaje plon
Na świecie rośnie liczba chrześcijan wiernych Rzymowi. Nieco mniej dynamicznie, ale również rośnie liczba księży. Maleje za to liczba sióstr zakonnych. Takie są najnowsze dane statystyczne Kościoła (za 2019 r.) opublikowane w przededniu niedzieli misyjnej 2021 r. Liczba katolików rok do roku wzrosła o ponad 15 mln – do 1,3 mld. Kapłanów jest ponad 414 tys. Kościół rośnie przede wszystkim w Afryce i w Azji. Kurczy się głównie w Europie, gdzie w 2019 r. ubyło 2608 księży.
RNS Religion News Service
Co z klauzulą sumienia?
Czy można się powoływać na klauzulę sumienia w przypadku szczepienia przeciwko COVID-19? Czy w sytuacji, gdy niektóre szczepionki przeciwko SARS-CoV-2 powstały dzięki komórkom abortowanych dzieci, można się nie zaszczepić, mimo zachęt i nacisków władzy, bo są one sprzeczne z 5. przykazaniem? Niestety, w Kościele nie ma jasnej odpowiedzi na to pytanie. Szczególnie widać to w USA. Niektórzy biskupi nie tylko sami wykluczają w tym przypadku klauzulę sumienia, ale też zabraniają powoływać się na nią księżom i wiernym. Są też tacy, którzy dopuszczają taką możliwość. Ostatnio mocno wybrzmiał głos amerykańskiego biskupa polowego Timothy’ego P. Broglia. Wziął on w obronę żołnierzy, którzy powołując się na swoje sumienie, odmawiają przyjęcia szczepionki. W amerykańskiej armii jeszcze nie wszyscy żołnierze są zaszczepieni, choć dowódcy nałożyli na nich taki obowiązek. Arcybiskup Broglio podkreślił, że zasada wolności sumienia stoi w centrum katolickiego nauczania na temat moralności i nie można jej zawieszać.
La Presse
Nie wiedzą, o czym mówią
We Francji zapytano ludzi między 18. a 30. rokiem życia o laickość. Od rewolucji francuskiej jest to sztandarowe hasło Francuzów. Z sondażu wynika, że dwie trzecie badanych martwi się o przyszłość laickości w ich kraju. Problem w tym, że różnie ją rozumieją. Dla 27% laickość to zrównanie wszystkich religii, dla 24% – zapewnienie wolności sumienia, dla 23% – oddzielenie religii od polityki, a dla 14% – zmniejszenie roli religii w społeczeństwie. Należy się domyślać, że optymalnym rozwiązaniem byłby zakaz wyznawania wiary. Problem z sondażem tkwi w tym, że zapytano ludzi o coś, o czym mają średnie pojęcie.
REKLAMA
Sondaż powstał w 1. rocznicę zamordowania francuskiego nauczyciela Samuela Paty’ego przez 18-letniego Czeczena z rosyjskim obywatelstwem – Abdullaha Anzorowa. Obciął on pedagogowi głowę, a sam został zastrzelony przez policjantów. Miała to być zemsta za pokazywanie na lekcjach karykatur Mahometa, ale jak się okazało, nic takiego nie miało miejsca.
Il Messagero
Złoty jubileusz
Pół wieku temu na Broadwayu wystawiono po raz pierwszy kontrowersyjną wówczas rock operę Jesus Christ Superstar. Była atakowana przez chrześcijan – zarówno katolików, jak i protestantów, nie mówiąc o prawosławnych. Nawet BBC oceniła ją jako obrazoburczą. Niedawno dowiedzieliśmy się, że w środowisku katolickim rock operę „uratował” papież Paweł VI. Nie wypowiadał się publicznie na temat tego dzieła, ale prywatnie widział w nim dobre narzędzie do rozpowszechniania postaci Jezusa także przez muzykę rockową. Okazało się, że miał rację, bo opera ta krzywdy wierze ludu Bożego nie zrobiła.
Teh Washington Post
Watykańskie więzienie
Mało kto wie o tym, że w Watykanie znajduje się miniwięzienie. Składają się na nie tylko trzy cele, z których aktualnie zajęta jest jedna. Odbywa w niej karę włoski duchowny, były dyplomata, skazany za posiadanie pornografii dziecięcej. Na początku przebywał w celi 24 godziny na dobę. Teraz, w dni robocze, w ramach rehabilitacji wykonuje nieodpłatnie prace biurowe. Dziennikarze amerykańskiego dziennika The Washington Post zastanawiają się, co będzie, gdy trwający właśnie proces karny, w którym na ławie oskarżonych zasiada dziesięć osób, skończy się dla nich wyrokiem skazującym na bezwarunkowe więzienie. W tej sytuacji zabrakłoby cel. Watykan w przeszłości radził sobie z podobnym problemem. Kiedy np. Ali Agca postrzelił Jana Pawła II na terenie Watykanu, odbywał karę w więzieniu we Włoszech.
Do tej pory Watykan prowadził mało procesów karnych. W ostatnim czasie zaostrzyło się prawo, przede wszystkim w związku z obrotem pieniężnym. /pr",PR,https://www.niedziela.pl/numer/2021/44,prasa,https://www.niedziela.pl/artykul/156160/nd/Prasa-zagraniczna
Hipokryzja prezydenta Bidena,"W tle wyczekiwanej wizyty prezydenta USA w Watykanie słyszy się zarzuty o hipokryzję Joego Bidena w kwestii wiary. Chodzi o popieranie przez niego aborcji. Episkopat USA debatuje nad tym, czy powinni móc przystępować do Komunii św. politycy, którzy sprzeciwiają się ochronie życia poczętego.","W połowie października Biały Dom ogłosił, że pod koniec miesiąca prezydent USA osobiście spotka się w Watykanie z Ojcem Świętym. Była to długo oczekiwana decyzja, to bowiem pierwsze spotkanie Bidena z papieżem Franciszkiem od 2016 r. Amerykański przywódca odwiedza Europę z powodu odbywającego się w Rzymie szczytu G20 oraz szczytu klimatycznego ONZ w Glasgow w Szkocji. Jak czytamy w oficjalnym oświadczeniu Białego Domu, prezydent USA będzie rozmawiał z głową Kościoła katolickiego o końcu pandemii COVID-19, zmianach klimatycznych oraz potrzebie ochrony najbiedniejszych i walce z ubóstwem. Nie wiadomo, czy wśród poruszanych tematów znajdzie się kwestia kontrowersyjnego w USA prawa do aborcji, za którym zdecydowanie opowiada się administracja Bidena.
Gorliwy katolik?
W przededniu oficjalnej wizyty prezydenta USA Joego Bidena w Watykanie oraz zaplanowanego w jej trakcie spotkania z papieżem Franciszkiem, po drugiej stronie Atlantyku pojawiły się liczne komentarze sugerujące hipokryzję gospodarza Białego Domu w kwestii deklarowanej przez niego wiary katolickiej. W politykę amerykańską Joe Biden zaangażowany jest od 1973 r. – został wtedy wybrany na senatora ze stanu Delaware. Funkcję tę pełnił aż do 2009 r., kiedy to objął stanowisko wiceprezydenta w administracji Baracka Obamy. Przez wszystkie lata sprawowania urzędów publicznych przedstawiał siebie jako zadeklarowanego katolika. Wielokrotnie podkreślał, że ogromną rolę w jego życiu odgrywa wiara. Jak sam twierdzi, pomagała mu ona w chwilach największych życiowych tragedii – w 1972 r., gdy w wypadku samochodowym zginęła jego żona wraz z córeczką, oraz w 2015 r., kiedy na raka mózgu zmarł jego syn Beau Biden. W przeszłości prezydent USA był wierny przekazywanym przez Kościół wartościom. Sprzeciwiał się m.in. liberalnemu prawu aborcyjnemu, dostrzegając świętość poczętego życia. Kiedy w 1973 r. Sąd Najwyższy USA wydał orzeczenie legalizujące przerywanie ciąży we wszystkich amerykańskich stanach, sugerując, że takie prawo rzekomo gwarantuje konstytucja, świeżo upieczony senator Biden zdecydowanie protestował przeciwko temu. Był nawet zwolennikiem wprowadzenia takich zmian w amerykańskiej ustawie zasadniczej, które zablokowałyby wykonywanie wyroku Sądu Najwyższego i umożliwiły poszczególnym stanom zachowanie dotychczasowych przepisów chroniących życie poczęte. Ostatecznie nigdy do tego nie doszło, ale Biden nadal wspierał te inicjatywy legislacyjne, których celem było ograniczenie liberalnych regulacji dotyczących aborcji. Sprzeciwiał się narracji, w której sugerowano, że aborcja jest kwestią wyboru; zwracał uwagę, że zawsze jest to tragedia. Tak było jeszcze w 2006 r.
REKLAMA
Zmiana poglądów
Ameryka Anno Domini 2019, Karolina Południowa. Były wówczas wiceprezydent Joe Biden uczestniczy we Mszy św. w kościele św. Antoniego w mieście Florence. Kiedy chce przyjąć Najświętszy Sakrament, spotyka się, ku swojemu zaskoczeniu, z odmową. Dla miejscowego proboszcza – ks. Roberta Moreya poglądy Bidena, który wówczas jest już politykiem otwarcie popierającym aborcję, stanowią przeszkodę w udzieleniu mu Komunii św. Duchowny stwierdza wprost, że każda osoba, która wspiera przerywanie ciąży, sama umiejscawia się poza nauczaniem Kościoła.
„Jako kapłan mam obowiązek posługiwać duszom powierzonym mojej opiece i muszę to robić nawet w najtrudniejszych sytuacjach. Będę pamiętał o panu Bidenie w moich modlitwach” – powiedział później gazecie Florence Morning News.
Nie jest to pierwsza sytuacja, kiedy amerykański duchowny deklaruje odmowę udzielenia Komunii św. politykowi otwarcie popierającemu aborcję. W 2004 r. były arcybiskup miasta Saint Louis w stanie Missouri – kard. Raymond Burke powiedział, że nie udzieli Najświętszego Sakramentu Johnowi Kerry’emu, ówczesnemu kandydatowi Partii Demokratycznej na prezydenta, z powodu jego poparcia dla aborcji. Duchowny podkreślił, że sakrament Eucharystii musi być chroniony przed osobami, które mając świadomość, że żyją w grzechu, ośmielają się stanąć w kolejce po Komunię św.
REKLAMA
W 2012 r. Biden ogłosił publicznie, że choć sam nie popiera aborcji, nie zamierza nikomu narzucać swojego poglądu. W trakcie kampanii wyborczej w 2020 r. ogłosił, że będzie się opowiadał za zmianą prawa federalnego, które zabrania finansowania aborcji z pieniędzy publicznych. Poparł także decyzję Sądu Najwyższego w słynnej sprawie Roe v. Wade, która w 1973 r. doprowadziła do zalegalizowania aborcji w całym kraju; zapowiedział, że prawo do aborcji powinno się stać oficjalnym prawem federalnym. Jedną z pierwszych decyzji Bidena po objęciu urzędu prezydenta było cofnięcie antyaborcyjnych przepisów wprowadzonych przez jego poprzednika Donalda Trumpa. Obecnie administracja Bidena próbuje na drodze sądowej obalić przyjęte głosami republikanów w Teksasie przepisy chroniące życie poczęte. Jak dotąd, nieskutecznie.
Co sądzi społeczeństwo?
Według niektórych badań, aż dwie trzecie amerykańskich katolików nie wierzy w fundamentalne nauczanie Kościoła, według którego w trakcie Przeistoczenia dochodzi do prawdziwej przemiany chleba i wina w Ciało i Krew Jezusa Chrystusa. Genezę tego niepokojącego zjawiska, zdaniem wielu ekspertów, należy upatrywać w ogromnym wpływie, jaki na amerykańskie społeczeństwo mają Kościoły protestanckie. W dodatku przez całe lata to protestanci najsilniej oddziaływali na amerykańskie życie polityczne, o czym świadczy chociażby fakt, że Biden jest dopiero drugim po Johnie Kennedym prezydentem wyznania rzymskokatolickiego. Według badań prestiżowej sondażowni Pew Research Center z 2015 r., duży odsetek amerykańskich katolików nie zgadza się także z wieloma innymi aspektami nauczania Kościoła. Udzielanie Komunii św. rozwiedzionym katolikom popierało wówczas aż 62% ankietowanych.
REKLAMA
Wśród praktykujących katolików w USA panuje jednak zgoda – politycy tacy jak Joe Biden czy spikerka Izby Reprezentantów Nancy Pelosi, którzy w najważniejszych kwestiach, np. w sprawie aborcji, sprzeciwiają się nauce Kościoła, nie powinni mieć udzielanej Komunii św. Takie przekonanie w badaniu Catholic Vote z czerwca tego roku wyraziło aż 74% ankietowanych.
W listopadzie Konferencja Amerykańskich Biskupów Katolickich będzie głosowała nad przygotowanym wcześniej dokumentem, w którym precyzuje się m.in. to, czy popierający aborcję politycy, tacy jak Joe Biden, powinni móc przystępować do Komunii św. W połowie czerwca większość biskupów opowiedziała się za przygotowaniem takiego dokumentu. Nawet jednak w przypadku przyjęcia dokumentu o nauczaniu Kościoła ws. Eucharystii ostateczna decyzja w sprawie udzielania Komunii św. zwolennikom aborcji pozostanie w gestii biskupów poszczególnych diecezji.",Tomasz Winiarski,https://www.niedziela.pl/numer/2021/44,USA,https://www.niedziela.pl/artykul/156148/nd/Hipokryzja-prezydenta-Bidena
Obserwator,"Słowo ma moc. Gdy dziecko usłyszy od taty, że da radę przepłynąć określoną długość basenu, to ufając mu, spróbuje. Gdy dziewczyna usłyszy od swojego chłopaka, że jest piękna i kochana – od razu jej dzień będzie inny.","Grillowanie na pełnym ogniu
Eurokraci są najwyraźniej głusi na argumenty, a debata w Parlamencie Europejskim o praworządności w Polsce przypominała rozmowę z niewidomym o kolorach... Grillowanie Polski wkroczyło w nową fazę. W przyjętej rezolucji PE europosłowie ubolewają nad decyzją polskiego TK, która przyznaje prymat polskiej konstytucji nad traktatami europejskimi, określając ją jako atak na europejską wspólnotę wartości i prawa. Twierdzą, że trybunał został przekształcony w narzędzie legalizacji działań władz. Oskarżyli też premiera Mateusza Morawieckiego o nadużywanie władzy sądowniczej do realizacji jego programu politycznego. PE domaga się wszczęcia postępowania przeciwko Polsce i zastosowania środków tymczasowych przez TSUE. Rezolucja ma charakter niewiążący, niemniej kolejne żądanie PE od instytucji unijnych, by wstrzymały się z zatwierdzeniem krajowego planu odbudowy Polski oraz wstrzymały należne Polsce płatności, może mieć swoją wagę. W rezolucji jest zastrzeżenie, że żądania PE „nie mają na celu ukarania narodu polskiego, ale przywrócenie praworządności”, jednak ma ono charakter dekoracyjny, bo wiadomo, że spełnienie tych żądań uderzy w Polaków; tym bardziej że PE wezwał do znalezienia sposobu na to, by „środki finansowe dotarły do bezpośrednich beneficjentów”, co oznaczałoby pozbawienie państwa jego elementarnych uprawnień.
Mateusz Morawiecki w rozmowie z dziennikarzami ostrzegł, że jeśli KE wstrzyma obiecane pieniądze, będzie bronił polskich praw wszelkimi dostępnymi środkami. Spór już opóźnił zatwierdzenie przez Brukselę polskiego planu w ramach unijnego Funduszu Odbudowy po pandemii COVID-19, a możliwe uruchomienie dalszych restrykcji może zagrozić wstrzymaniem dziesiątków miliardów euro z funduszy wypłacanych co roku Polsce. Premier zapowiedział, że jakikolwiek ruch w kierunku redukcji funduszy spójności spotka się z mocnym odwetem.
Czwarta fala uderza
KORONAWIRUS
Ministerstwo Zdrowia ostrzega, że czwarta fala pandemii przybiera na sile. Chorych na COVID-19 i pacjentów w szpitalach specjalistycznych lawinowo przybywa. W tej chwili przodują woj. podlaskie i lubelskie, gdzie zajętych jest trzy czwarte łóżek. Źle jest w rejonach, w których szczepienia przeciw COVID-19 są na niskim poziomie. Lekarze ostrzegali: żeby sytuacja znacząco się poprawiła, trzeba zaszczepić 60-70% osób; tymczasem w niektórych powiatach wskaźnik szczepień wynosi niecałe 20%. Ministerstwo przewiduje, że ok. 10 listopada będzie hospitalizowanych prawie 12 tys. pacjentów chorych na COVID-19. Wszystko wskazuje na to, że do szczytu zachorowań przewidywanego początkowo na przełom listopada i grudnia dojdzie później, na przełomie grudnia i stycznia. Rząd zastanawia się nad wprowadzeniem dodatkowych obostrzeń w zależności od sytuacji epidemiologicznej. Czy przewidziane są przywileje w obostrzeniach dla osób zaszczepionych przeciwko COVID-19? Rząd rozważa taki scenariusz. /j.k.
REKLAMA
Odrzućcie wszystko, co niszczy jedność
PAPIEŻ DO POLAKÓW
Papież Franciszek po audiencji ogólnej 20 października życzył pielgrzymom, żeby pobyt w Rzymie przyczynił się do wzrostu miłości i wierności Chrystusowi w duszy każdego. Zwracając się do Polaków, nawiązał do postaci św. Jana Pawła II, którego liturgiczne wspomnienie przypada 22 października. – Jego opiece zawierzam was, wasze rodziny i cały naród polski – podkreślił. – Zawsze miejcie w pamięci to, co wam powiedział: „Któż nas może odłączyć od miłości Chrystusowej? (...) Bądźcie czujni, aby was nic od tej miłości nie odłączyło. Żadne fałszywe hasła, błędne ideologie ani pokusa pójścia na kompromis z tym, co nie jest z Boga. Odrzućcie wszystko, co tę jedność niszczy i osłabia”. Z serca wam błogosławię! /j.k.
Posługa ratunkowa
OSTATNIE NAMASZCZENIE
Zaatakowanemu przez somalijskiego zamachowca konserwatywnemu i katolickiemu politykowi Davidowi Amessowi udzielono pomocy medycznej, jednak obecne na miejscu służby nie dopuściły do niego księdza z ostatnim namaszczeniem. Brytyjski poseł zmarł na miejscu wskutek ran zadanych nożem, nieopatrzony świętymi sakramentami. O dopuszczenie do umierającego prosił ks. Jeff Woolnough z pobliskiej parafii św. Piotra, ale funkcjonariusze mu odmówili. Wobec tego ksiądz podjął modlitwę różańcową, stojąc przed kordonem policji. Głos w tej sprawie zabrał bp Mark Davies z Shrewsbury, który zaapelował o zwiększenie prawnego uznania ostatniego namaszczenia przy umierających. – Każdy katolik ma nadzieję otrzymać sakramenty, usłyszeć słowa przebaczenia i rozgrzeszenia przez Chrystusa, być wzmocnionym łaską namaszczenia i gdy jest to możliwe, przyjąć Komunię św. – powiedział. Jest to dobrze rozumiane w szpitalach czy domach pomocy, ale nie zawsze respektowane w sytuacjach krytycznych. – Może z tego wyniknąć lepsze zrozumienie znaczenia godziny śmierci dla chrześcijan i działania Kościoła jako „posługi ratunkowej”. Niech sir David spoczywa w pokoju – podkreślił biskup. Katoliccy komentatorzy skrytykowali decyzję policjantów. Zwracają uwagę na brak stosownych regulacji prawnych. „Dostęp księdza do osoby umierającej może zależeć od okoliczności – by nie przeszkadzać policji w wykonywaniu obowiązków – albo, co jest o wiele mniej wybaczalne, od upodobań religijnych poszczególnych oficerów dyżurnych” – napisał Tim Stanley w The Telegraph. /j.k.
REKLAMA
Kobiety na księży
LUTERANIE
W trakcie sesji Synodu Kościoła Ewangelicko-Augsburskiego w Polsce opowiedziano się za wprowadzeniem ordynacji kobiet na księży. Uchwała wejdzie w życie z nowym rokiem. Dotychczas w Kościele ewangelicko-augsburskim w Polsce kobiety dopuszczano do posługi diakona (od 1999 r.). Decyzja synodu spowodowała, że do posługi prezbitera (księdza) czy w przyszłości biskupa mogą być ordynowane osoby bez względu na płeć. Dyskusja na temat ordynacji kobiet w Kościele ewangelicko-augsburskim, liczącym w Polsce ok. 62 tys. wiernych, toczyła się z przerwami od ponad 70 lat. W 2008 r. Synodalna Komisja Teologii i Konfesji stwierdziła, że nie ma przeszkód natury teologicznej w ordynowaniu kobiet do posługi księdza. /j.k.
REKLAMA
Nowe inicjatywy modlitewne
CYFROWY ŚWIAT
Ruszyły inicjatywy modlitewne Aplikacja Modlitwy Papieża – Click To Pray 2.0 oraz Sieci Modlitwy za Synod. Według sekretarza watykańskiej Dykasterii ds. Komunikacji ks. Lucia Ruiza, jest to wyraz świadomości Kościoła, że nowe środki komunikowania mocno wchodzą w kulturę i w sposób życia ludzi. Kościół pragnie być tam, gdzie są ludzie, i komunikować się z nimi w ich języku. Zdaniem ks. Ruiza, nowa inicjatywa daje możliwość łączenia różnych języków i kultur. – Ważne jest to, że w tylu propozycjach, które oferuje świat cyfrowy, można realizować bardzo przyjacielską i bliską relację – uważa kapłan i dodaje: – Sukces tej inicjatywy polega na znalezieniu sposobu na towarzyszenie duchowe w przestrzeni cyfrowej. /j.k.
Nie da się obejść
HANDEL W NIEDZIELE
Prezydent Andrzej Duda podpisał znowelizowaną Ustawę o ograniczeniu handlu w niedziele. Jej celem jest ukrócenie praktyk obchodzenia przepisów przez sieci handlowe. Duże sieci, a nawet markety budowlane otwierają sklepy w niedziele pod pretekstem świadczenia usług pocztowych czy medycznych. Nowe przepisy pozwolą na otwarcie w niehandlowe niedziele sklepów, które świadczą jednocześnie usługi pocztowe, tylko w przypadku, gdy przychody z tej działalności przekroczą 40% przychodów danej placówki. – Jesteśmy zadowoleni z tego uszczelnienia. Osiągnięcie ponad 40% sprzedaży z usług pocztowych przez sklep nie jest do ominięcia – podkreśla Alfred Bujara, szef Sekcji Krajowej Pracowników Handlu NSZZ „Solidarność”, która walczyła o to od dawna. Ustawa wejdzie w życie w lutym przyszłego roku. Za złamanie zakazu grozi grzywna od 1 tys. do 100 tys. zł, a w przypadku uporczywego łamania – kara ograniczenia wolności. /w.d.
Chrońmy dzieci!
RAPORT
Skala wykorzystywania seksualnego dzieci w internecie wciąż rośnie, a przyczyniła się do tego pandemia – wynika z raportu WeProtect Global Alliance. W ostatnich 2 latach liczba zgłaszanych przypadków tego procederu osiągnęła najwyższy poziom. Niepokojąca jest stale rosnąca liczba tworzonych przez dzieci materiałów o treściach seksualnych. Fundacja Internet Watch zaobserwowała wzrost w latach 2019-20 o trzy czwarte liczby „samodzielnych” materiałów seksualnych dzieci. W ramach tego raportu Economist Impact przeprowadziło badanie dotyczące doświadczeń z dzieciństwa ponad 5 tys. osób w wieku 18-20 lat w 54 krajach. Jeden na trzech respondentów przyznał, że był poproszony o zrobienie do internetu czegoś o charakterze jednoznacznie seksualnym. Co bardziej niepokojące, ponad połowa (54%) osób w wieku od 18 do 20 lat doświadczyła krzywdy seksualnej on-line w dzieciństwie. Szczególnie dużo takich przypadków stwierdzono w Ameryce Północnej i Europie Zachodniej (71% i 65%). Zdaniem autorów badania, konieczne są działania profilaktyczne. Obok zdecydowanego egzekwowania prawa i odpowiedniej reakcji sądownictwa działania muszą obejmować aktywne zapobieganie nadużyciom, stworzenie bezpiecznego środowiska internetowego, gdzie dzieci będą mogły się rozwijać – napisano w raporcie. /w.d.
REKLAMA
Modlitwa ponad podziałami
Warszawa
W związku z przypadającą 27 października rocznicą spotkania międzyreligijnego w Asyżu, którego inicjatorem 35 lat temu był św. Jan Paweł II, w Chrześcijańskiej Akademii Teologicznej w Warszawie odbyła się modlitwa o pokój z udziałem przedstawicieli różnych wyznań i religii. Wydarzenie to, zainicjowane przez Centrum Myśli Jana Pawła II, odbyło się pod patronatem m.in. Polskiej Rady Ekumenicznej. Wzięli w nim udział: kard. Kazimierz Nycz, metropolita Sawa z Polskiego Autokefalicznego Kościoła Prawosławnego, bp Marek Maria Karol Babi z Kościoła Starokatolickiego Mariawitów, ks. Łukasz Ostruszka z Kościoła Ewangelicko-Augsburskiego, który reprezentował rodzinę ewangelickich Kościołów RP, naczelny rabin Polski Michael Schudrich, imam Jabbar Koubaisy oraz reprezentująca Wspólnotę Sant’Egidio Magdalena Wolnik. /m.k.
REKLAMA
Prawy YouTube
NOWY PORTAL
BanBye.com – tak ma się nazywać nowy portal, który będzie propagował prawicowe treści wideo w polskim internecie. Za inicjatywą stoi Marcin Rola, szef kanału na YouTubie wRealu24. Kanał jest często blokowany, stąd pomysł na stworzenie własnego portalu. „Ban bye” to po angielsku „żegnajcie, bany”. Projekt stara się o dofinansowanie: znalazł się na liście rezerwowej Funduszu Patriotycznego, podległego ministrowi kultury, dziedzictwa narodowego i sportu. „Dofinansowanie zakupu nieruchomości na siedzibę i studio patriotycznej platformy streamingowej”, o które wystąpiła spółka Niezależne Polskie Media, to najpewniej inicjatywa BanBye. Kanał wRealu24 ma charakter narodowy, często kwestionuje zagrożenie COVID-19 i skuteczność szczepień. Marcin Rola nie ma złudzeń, że otrzyma dofinansowanie. – Poruszamy tematy kontrowersyjne, ale na tym polega dziennikarstwo. Nie mogę też odpowiadać za wszystkie wypowiedzi naszych gości – tłumaczy. BanBye.com ma ruszyć już w grudniu. /w.d.
Nie ma zaskoczenia
KONKURS CHOPINOWSKI
Zwycięzca konkursu Bruce Liu, reprezentant Kanady, od początku był jednym z faworytów. Klasę pianisty dostrzegali członkowie jury konkursu i publiczność. „Lekuchno pływające po klawiaturze palce. Ledwo dotykają klawiszy... a jednak wydobywają perliste dźwięki... Pięknie” – napisała o grze Liu na Twitterze jedna ze słuchaczek. Jak podkreślają obserwatorzy konkursu, poziom tegorocznych zmagań był niezwykle wysoki. – Zwycięstwo w Konkursie Chopinowskim to wielki zaszczyt, ale liczę na to, że pozostanę sobą. Nie chcę osiadać na laurach, muszę wciąż wytyczać sobie nowe cele. Myślę, że satysfakcja, zadowolenie z siebie to coś, co bardzo szkodzi artyście – powiedział dziennikarzom Bruce Liu. Pianista ma 24 lata, urodził się w Paryżu; ukończył Konserwatorium Muzyczne w Montrealu, teraz kontynuuje naukę pod kierunkiem Đ?ng Thái Sona – zwycięzcy konkursu w 1980 r. /w.d.",Wojciech Dudkiewicz,https://www.niedziela.pl/numer/2021/44,obserwator,https://www.niedziela.pl/artykul/156145/nd/Obserwator
Czas łaski. Rozmowa z abp. Stanisławem Budzikiem,"Nie lubi mówić o sobie. Unika udzielania wywiadów. Ratuje ludzi od śmierci, głodu, cierpienia i chorób. Misjonarka w Kenii i Tanzanii. Nazywana przez bliskich „Aniołem Afryki” lub „Matką Teresą z Polski”.","Z abp. Stanisławem Budzikiem o wizycie ad limina i 10-leciu sprawowania urzędu biskupa lubelskiego rozmawia Urszula Buglewicz.
Urszula Buglewicz: Na początku października pielgrzymował Ksiądz Arcybiskup do Watykanu z wizytą ad limina…
Abp Stanisław Budzik: Wizyta ad limina apostolorum to pielgrzymka do źródeł naszej wiary, do grobów i do progów apostolskich. W Rzymie znajdują się groby dwóch najważniejszych apostołów: Piotra i Pawła, groby niezliczonych świętych, papieży, wielkich ludzi Kościoła. Nasz Kościół jest apostolski, bo wyznaje i głosi wiarę w Chrystusa przekazaną przez apostołów. Drugi wymiar wizyty ad limina to spotkanie z następcą św. Piotra, z papieżem. Podobnie jak biskup co 5 lat wizytuje każdą parafię w diecezji, tak też powinien co 5 lat udać się do Watykanu, by Ojcu Świętemu zdać sprawę ze stanu życia religijnego w powierzonym mu Kościele lokalnym. Tego typu wizyta musi być wcześniej przygotowana. Już wcześniej wysłaliśmy do Stolicy Apostolskiej sprawozdanie dotyczące ważnych wymiarów życia diecezjalnego. Dzięki temu papież i pracownicy urzędów watykańskich dowiadują się, jakie radości i troski ma konkretna diecezja.
Jakie radości i smutki zawiózł Ksiądz Arcybiskup do Rzymu?
Działalność Kościoła jest bardzo szeroka, od duszpasterstwa aż po dialog ekumeniczny i międzyreligijny. W każdej z tych dziedzin dostrzegamy radości i smutki, sukcesy i porażki. Naszą radością jest synod diecezjalny, który rozpoczęliśmy już 2,5 roku temu pod hasłem zaczerpniętym od św. Jana Pawła II: Kościół - dom i szkoła komunii. To hasło współbrzmi z nauką II Soboru Watykańskiego o tym, że „Kościół jest w Chrystusie niejako sakramentem, czyli znakiem i narzędziem (…) jedności całego rodzaju ludzkiego”. Radujemy się, że czas naszego synodu przypada na 16. Zgromadzenie Zwyczajne Synodu Biskupów o synodalności, mające trzy fazy: diecezjalną, kontynentalną i powszechną. Papież Franciszek pragnie najpierw skonsultować wiernych na całym świecie. Każdy Kościół lokalny podsumuje owoce tej konsultacji. Następnie uczynią to poszczególne kontynenty. Jesteśmy mile zaskoczeni, że hasło papieskiego synodu jest podobne do naszego: Ku Kościołowi synodalnemu: komunia, uczestnictwo i misja. Kościół to wspólnota ugruntowana w tajemnicy Trójcy Świętej, budowana i ożywiana przez Eucharystię. Mamy budować komunię w Kościele, być jej domem i szkołą: uczyć się ją pogłębiać i dawać innym przykład burzenia murów i budowania mostów.
REKLAMA
Co jest największą troską?
Postępujący spadek powołań kapłańskich. Mamy obecnie około 40 alumnów dla naszej archidiecezji i kilkunastu grekokatolików. Na wykłady dochodzi jeszcze kilkudziesięciu alumnów z innych seminariów istniejących w Lublinie. Przed laty, w czasach Jana Pawła II, było ich znacznie więcej. Radujemy się każdym powołaniem; każde jest bezcenne. Nie tracimy nadziei, bo nie jesteśmy pesymistami. Nawiązując do słów papieża Franciszka skierowanych do osób życia konsekrowanego, na przeszłość spoglądamy z wdzięcznością, do teraźniejszości podchodzimy z pasją, a na przyszłość patrzymy z ufnością. Budujemy ją nie na statystykach, ale na Jezusie Chrystusie, który jest „wczoraj i dziś, ten sam także na wieki” (Hbr 13,8). Jeśli Jemu zaufamy i otworzymy się na działanie Ducha Świętego, poprowadzi nas. Podczas naszego spotkania w Rzymie papież Franciszek dużo mówił o Duchu Świętym, z życzliwością i pokorą uczył nas tego, czego chce nauczyć wszystkich chrześcijan: mamy się spotykać, słuchać i rozeznawać, co Duch Święty mówi do Kościoła.
Problemem, z jakim się borykamy, jest także coraz mniejsza obecność młodych w Kościele. To wielka troska, której próbujemy zaradzić. Pracujemy nad tym, aby sakrament bierzmowania nie był „sakramentem pożegnania z Kościołem”. Problemem jest też covid, który zagrodził wielu wiernym drogę do kościoła, chociaż widać już, że większość z nich powraca. Czas pandemii przypomniał nam o niepewności ludzkiego losu i o potrzebie bycia zawsze przygotowanym na ów moment, kiedy Pan przyjdzie i zapuka do naszych drzwi.
REKLAMA
Wizyta ad limina przypadła na czas 10-lecia posługi Księdza Arcybiskupa w Lublinie. Ta dekada, jaki to był czas?
Przybyłem do Lublina – podobnie jak św. Paweł do Koryntian – z niepewnością i drżeniem w sercu. Po Tarnowie i Warszawie to trzecie miasto w moim biskupim życiu, kolejne wielkie wyzwanie. Zastanawiałem się, czy zdążę poznać diecezję. Dziś widzę, że był to czas Bożej łaski. Udało mi się odwiedzić niemal wszystkie parafie, niektóre wielokrotnie, poczynając od naszej pięknej katedry, w której setki razy celebrowałem Eucharystię dla różnych grup wiernych, ostatnio dla świata akademickiego Lublina na rozpoczęcie nowego roku studiów. Ufam, że bogate owoce duchowe przyniosły misje ewangelizacyjne „Źródło”. Wszystkie parafie archidiecezji – od Bugu aż po Wisłę – mogły usłyszeć Słowo Boże, wybrać Jezusa jako Pana i Zbawiciela, przeżyć adorację krzyża i otworzyć się na działanie Ducha Świętego. Cieszę się nowym sanktuarium Matki Bożej Latyczowskiej, zamierzam ustanowić dwa kolejne: Świętego Józefa i Świętej Rodziny. Radość przynoszą osoby życia konsekrowanego oraz liczne grupy katolików świeckich włączających się w działalność ruchów i stowarzyszeń.
Jaka - zdaniem Księdza Arcybiskupa - jest specyfika Kościoła w Lublinie?
Kościół jest w zasadzie wszędzie taki sam; głosi Ewangelię, sprawuje sakramenty, prowadzi ludzi do zbawienia. Specyfiką Lublina jest katolicki uniwersytet, który od ponad stu lat promieniuje na Polskę i jest rozpoznawalny na całym świecie. Lublin to miasto wielu uniwersytetów i szkół wyższych. Nasi kapłani, wszyscy absolwenci KUL, są dobrze wykształceni, wielu pogłębia swoją wiedzę. W stosunku do diecezji tarnowskiej, z której pochodzę, jest z pewnością mniejsza frekwencja wiernych na Mszach św., ale wielu ludzi jest autentycznie zaangażowanych w życie Kościoła. Spotykam nieustannie wiele osób życzliwych – poczynając od wiernych, którzy w kościele uśmiechają się do biskupa, parafian zaangażowanych w życie swojej wspólnoty, aż po władze wojewódzkie, samorządowe i miejskie, z którymi dobrze się współpracuje, niezależnie od tego, z jakich stronnictw i partii pochodzą. Dobro lokalnej ojczyzny jednoczy wiele osób i środowisk. Osobiście cenię sobie dobre relacje z władzami szkół wyższych i ze środowiskiem lekarskim, służącym kompetentnie i z oddaniem ludziom cierpiącym. Przez minione dziesięć lat byłem świadkiem jak Lublin i Lubelszczyzna rozwinęły się komunikacyjnie, dzięki temu wszędzie jest bliżej; bliżej do człowieka. Cenię sobie dialog ekumeniczny, mamy dobre relacje z bratnimi Kościołami. Minione 10 lat to czas Bożej łaski, chociaż nie brakuje nam także problemów. W diecezji, która ma ponad milion wiernych i kilkuset kapłanów, mnóstwo instytucji, zawsze będzie ich sporo, ale z Bożą pomocą próbujemy je rozwiązywać, by archidiecezja stawała się domem i szkołą komunii. Jesteśmy dziećmi tego samego Boga, uczestnikami tego samego stołu eucharystycznego, więc nie możemy dać się podzielić i zapomnieć, że o wiele więcej nas łączy niż dzieli.
REKLAMA
Minione 10 lat to…
Przede wszystkim duszpasterstwo, niemal codzienne wyjazdy do parafii i spotkania z ludźmi. Odwiedzam wspólnoty parafialne ze słowem Bożym i sprawowaniem Eucharystii, z udzielaniem sakramentu bierzmowania. Wielkim przeżyciem są dla mnie konsekracje kościołów i święcenia kapłańskie. Zdarzały się też nadzwyczajne i rzadkie posługi, jak poświęcenie lotniska, stadionu czy aquaparku. Stałą i główną troską jest seminarium, które jest „źrenicą oka biskupa”, ale też troska o starszych kapłanów, o dom seniora. Ważne miejsce w trosce pasterskiej zajmuje Katolicki Uniwersytet Lubelski, diecezjalna Caritas i świadectwo miłosierdzia. Stale obecny jest wątek misyjny, spotkania z misjonarzami i księżmi pracującymi za granicą. Spotykamy się często w moim domu, a od czasu do czasu w miejscach ich pracy, czasem bardzo dalekich. Miałem okazję powiedzieć kiedyś Ojcu Świętemu Franciszkowi, że nasza archidiecezja już od dawna wysyła misjonarzy i duszpasterzy na peryferie świata: na Wschód i na Zachód, na Północ i Południe – od Alaski po Argentynę, od Ekwadoru po Papuę Nową Gwineę.",(buk),https://www.niedziela.pl/numer/2019/51,miłosierdzie,https://www.niedziela.pl/artykul/73537/Czas-laski-Rozmowa-z-abp-Stanislawem
Czas łaski,O wizycie ad limina Apostolorum z abp. Stanisławem Budzikiem rozmawia Urszula Buglewicz.,"Urszula Buglewicz: Na początku października pielgrzymował Ksiądz Arcybiskup do Watykanu z wizytą ad limina...
Abp Stanisław Budzik: Wizyta ad limina Apostolorum to pielgrzymka do źródeł naszej wiary, do grobów i do progów apostolskich. W Rzymie znajdują się groby dwóch najważniejszych Apostołów: Piotra i Pawła, groby niezliczonych świętych, papieży, wielkich ludzi Kościoła. Nasz Kościół jest apostolski, bo wyznaje i głosi wiarę w Chrystusa przekazaną przez Apostołów. Drugi wymiar wizyty ad limina to spotkanie z Następcą św. Piotra, z papieżem. Podobnie jak biskup co 5 lat wizytuje każdą parafię w diecezji, tak też powinien co 5 lat udać się do Watykanu, by Ojcu Świętemu zdać sprawę ze stanu życia religijnego w powierzonym mu Kościele lokalnym. Tego typu wizyta musi być wcześniej przygotowana. Już wcześniej wysłaliśmy do Stolicy Apostolskiej sprawozdanie dotyczące ważnych wymiarów życia diecezjalnego. Dzięki temu papież i pracownicy urzędów watykańskich dowiadują się, jakie radości i troski ma konkretna diecezja.
Jakie radości i smutki zawiózł Ksiądz Arcybiskup do Rzymu?
Działalność Kościoła jest bardzo szeroka, od duszpasterstwa aż po dialog ekumeniczny i międzyreligijny. W każdej z tych dziedzin dostrzegamy radości i smutki, sukcesy i porażki. Naszą radością jest synod diecezjalny, który rozpoczęliśmy już 2,5 roku temu pod hasłem zaczerpniętym od św. Jana Pawła II: „Kościół – dom i szkoła komunii”. To hasło współbrzmi z nauką II Soboru Watykańskiego o tym, że „Kościół jest w Chrystusie niejako sakramentem, czyli znakiem i narzędziem (...) jedności całego rodzaju ludzkiego”. Radujemy się, że czas naszego synodu przypada na 16. Zgromadzenie Zwyczajne Synodu Biskupów o synodalności, mające trzy fazy: diecezjalną, kontynentalną i powszechną. Papież Franciszek pragnie najpierw skonsultować wiernych na całym świecie. Każdy Kościół lokalny podsumuje owoce tej konsultacji. Następnie uczynią to poszczególne kontynenty. Jesteśmy mile zaskoczeni, że hasło papieskiego synodu jest podobne do naszego: „Ku Kościołowi synodalnemu: komunia, uczestnictwo i misja”. Kościół to wspólnota ugruntowana w tajemnicy Trójcy Świętej, budowana i ożywiana przez Eucharystię. Mamy budować komunię w Kościele, być jej domem i szkołą: uczyć się ją pogłębiać i dawać innym przykład burzenia murów i budowania mostów.
REKLAMA
Co jest największą troską?
Postępujący spadek powołań kapłańskich. Mamy obecnie ok. 40 alumnów dla naszej archidiecezji i kilkunastu grekokatolików. Na wykłady dochodzi jeszcze kilkudziesięciu alumnów z innych seminariów istniejących w Lublinie. Przed laty, w czasach Jana Pawła II, było ich znacznie więcej. Radujemy się każdym powołaniem; każde jest bezcenne. Nie tracimy nadziei, bo nie jesteśmy pesymistami. Nawiązując do słów papieża Franciszka skierowanych do osób życia konsekrowanego, na przeszłość spoglądamy z wdzięcznością, do teraźniejszości podchodzimy z pasją, a na przyszłość patrzymy z ufnością. Budujemy ją nie na statystykach, ale na Jezusie Chrystusie, który jest „wczoraj i dziś, ten sam także na wieki” (Hbr 13, 8). Jeśli Jemu zaufamy i otworzymy się na działanie Ducha Świętego, poprowadzi nas. Podczas naszego spotkania w Rzymie papież Franciszek dużo mówił o Duchu Świętym, z życzliwością i pokorą uczył nas tego, czego chce nauczyć wszystkich chrześcijan: mamy się spotykać, słuchać i rozeznawać, co Duch Święty mówi do Kościoła.
Problemem, z jakim się borykamy, jest także coraz mniejsza obecność młodych w Kościele. To wielka troska, której próbujemy zaradzić. Pracujemy nad tym, aby sakrament bierzmowania nie był „sakramentem pożegnania z Kościołem”. Problemem jest też Covid, który zagrodził wielu wiernym drogę do kościoła, chociaż widać już, że większość z nich powraca. Czas pandemii przypomniał nam o niepewności ludzkiego losu i o potrzebie bycia zawsze przygotowanym na ów moment, kiedy Pan przyjdzie i zapuka do naszych drzwi.
REKLAMA
Wizyta ad limina przypadła na czas 10-lecia posługi Księdza Arcybiskupa w Lublinie. Ta dekada, jaki to był czas?
Przybyłem do Lublina – podobnie jak św. Paweł do Koryntian – z niepewnością i drżeniem w sercu. Po Tarnowie i Warszawie to trzecie miasto w moim biskupim życiu, kolejne wielkie wyzwanie. Zastanawiałem się, czy zdążę poznać diecezję. Dziś widzę, że był to czas Bożej łaski. Udało mi się odwiedzić niemal wszystkie parafie, niektóre wielokrotnie, poczynając od naszej pięknej katedry, w której setki razy celebrowałem Eucharystię dla różnych grup wiernych, ostatnio dla świata akademickiego Lublina na rozpoczęcie nowego roku studiów. Ufam, że bogate owoce duchowe przyniosły misje ewangelizacyjne „Źródło”. Wszystkie parafie archidiecezji – od Bugu aż po Wisłę – mogły usłyszeć słowo Boże, wybrać Jezusa jako Pana i Zbawiciela, przeżyć adorację krzyża i otworzyć się na działanie Ducha Świętego. Cieszę się nowym sanktuarium Matki Bożej Latyczowskiej, zamierzam ustanowić dwa kolejne: Świętego Józefa i Świętej Rodziny. Radość przynoszą osoby życia konsekrowanego oraz liczne grupy katolików świeckich włączających się w działalność ruchów i stowarzyszeń.
Jaka – zdaniem Księdza Arcybiskupa – jest specyfika Kościoła w Lublinie?
Kościół jest w zasadzie wszędzie taki sam; głosi Ewangelię, sprawuje sakramenty, prowadzi ludzi do zbawienia. Specyfiką Lublina jest katolicki uniwersytet, który od ponad stu lat promieniuje na Polskę i jest rozpoznawalny na całym świecie. Lublin to miasto wielu uniwersytetów i szkół wyższych. Nasi kapłani, wszyscy absolwenci KUL, są dobrze wykształceni, wielu pogłębia swoją wiedzę. W stosunku do diecezji tarnowskiej, z której pochodzę, jest z pewnością mniejsza frekwencja wiernych na Mszach św., ale wielu ludzi jest autentycznie zaangażowanych w życie Kościoła. Spotykam nieustannie wiele osób życzliwych – poczynając od wiernych, którzy w kościele uśmiechają się do biskupa, parafian zaangażowanych w życie swojej wspólnoty, aż po władze wojewódzkie, samorządowe i miejskie, z którymi dobrze się współpracuje, niezależnie od tego, z jakich stronnictw i partii pochodzą. Dobro lokalnej ojczyzny jednoczy wiele osób i środowisk. Osobiście cenię sobie dobre relacje z władzami szkół wyższych i ze środowiskiem lekarskim, służącym kompetentnie i z oddaniem ludziom cierpiącym. Przez minione dziesięć lat byłem świadkiem, jak Lublin i Lubelszczyzna rozwinęły się komunikacyjnie, dzięki temu wszędzie jest bliżej; bliżej do człowieka. Cenię sobie dialog ekumeniczny, mamy dobre relacje z bratnimi Kościołami. Minione dziesięć lat to czas Bożej łaski. Chociaż nie brakuje nam także problemów, w diecezji, która ma ponad milion wiernych i kilkuset kapłanów, mnóstwo instytucji, zawsze będzie ich sporo, ale z Bożą pomocą próbujemy je rozwiązywać, by archidiecezja stawała się domem i szkołą komunii. Jesteśmy dziećmi tego samego Boga, uczestnikami tego samego stołu eucharystycznego, więc nie możemy dać się podzielić i zapomnieć, że o wiele więcej nas łączy niż dzieli.
Minione dziesięć lat to...
Przede wszystkim duszpasterstwo, niemal codzienne wyjazdy do parafii i spotkania z ludźmi. Odwiedzam wspólnoty parafialne ze słowem Bożym i sprawowaniem Eucharystii, z udzielaniem sakramentu bierzmowania. Wielkim przeżyciem są dla mnie konsekracje kościołów i święcenia kapłańskie. Zdarzały się też nadzwyczajne i rzadkie posługi, jak poświęcenie lotniska, stadionu czy aquaparku. Stałą i główną troską jest seminarium, które jest „źrenicą oka biskupa”, ale też troska o starszych kapłanów, o dom seniora. Ważne miejsce w trosce pasterskiej zajmują Katolicki Uniwersytet Lubelski, diecezjalna Caritas i świadectwo miłosierdzia. Stale obecny jest wątek misyjny, spotkania z misjonarzami i księżmi pracującymi za granicą. Spotykamy się często w moim domu, a od czasu do czasu w miejscach ich pracy, czasem bardzo dalekich. Miałem okazję powiedzieć kiedyś Ojcu Świętemu Franciszkowi, że nasza archidiecezja już od dawna wysyła misjonarzy i duszpasterzy na peryferie świata: na Wschód i na Zachód, na Północ i Południe – od Alaski po Argentynę, od Ekwadoru po Papuę Nową Gwineę.",,https://www.niedziela.pl/numer/2021/43,wywiad,https://www.niedziela.pl/artykul/156103/nd/Czas-laski
Odważny głos Rycerzy Kolumba,"Dla Amerykanów nauczanie św. Jana Pawła II pozostaje niezmiennie żywe, podobnie jak przesłanie bł. ks. Michaela McGivneya, założyciela Zakonu Rycerzy Kolumba – mówi Carl A. Anderson, który przez 20 lat był Najwyższym Rycerzem tego zakonu. Komentuje też stanowisko Sądu Najwyższego USA w sprawie aborcji w świetle orzeczenia polskiego Trybunału Konstytucyjnego.","Artur Stelmasiak: Przez wiele lat bardzo aktywnie promował Pan nauczanie św. Jana Pawła II. Czym jest dla Pana nagroda specjalna Totus Tuus przyznana przez Fundację „Dzieło Nowego Tysiąclecia”?
Carl A. Anderson: To dla mnie zaszczyt, bo Jan Paweł II miał wielki wpływ na całe moje życie. Jestem szczęśliwy, że miałem szansę wspierać jego nauczanie i wielkie dziedzictwo. To moja życiowa misja.
Jaki wymierny efekt tej misji warto przypomnieć?
Jako Rycerze Kolumba zbudowaliśmy narodowe sanktuarium św. Jana Pawła II w Waszyngtonie. Mamy nadzieję, że to będzie centrum ewangelizacji w Ameryce Północnej, gdzie nie tylko będziemy propagować nauczanie papieża, ale także poznawać go jako świętego, czyli człowieka, który uczy nas, jak naśladować Chrystusa.
Czy nauczanie Jana Pawła II jest w USA żywe?
Może nie debatuje się zbytnio nad poszczególnymi papieskimi dokumentami, ale one są częścią duszpasterskiego krajobrazu w każdej diecezji i parafii. Nauczanie Jana Pawła II jest dla nas ważne – w dziedzinie pro-life każdy zaangażowany katolik opiera się na Evangelium vitae, a w diecezjalnym duszpasterstwie ważną rolę odgrywa Familiaris consortio.
Właśnie za to nauczanie o życiu i rodzinie Jan Paweł II jest dziś mocno atakowany. Czy papież przegrywa dzisiaj?
Nie sądzę, by naprawdę przegrywał. Po prostu sekularyzacja z coraz większą agresją atakuje chrześcijańską wizję człowieka, a część tego ataku polega na deformacji nauczania Jana Pawła II.
Dla Rycerzy Kolumba szczególnie ważna jest postać bł. ks. Michaela McGivneya. Na czym polega aktualność przesłania kapłana, który w XIX wieku założył Waszą organizację?
Ksiądz Michael McGivney przede wszystkim pokazał, że osoba świecka ma ogromną rolę do odegrania w Kościele i świecie. Świeccy są odpowiedzialni za rodzinę, za parafię, mają także odpowiedzialność obywatelską w życiu publicznym oraz na polu kultury. Przecież Sobór Watykański II mówi, że to świeccy mają odnowić świat według wartości ewangelicznych, a Rycerze Kolumba są jedną z największych na świecie świeckich organizacji o charakterze charytatywnym, które stają po stronie najsłabszych i wykluczonych, także tych nienarodzonych. Nasz założyciel wskazywał, że sposobem na przemianę świata jest droga miłosierdzia i jedności. Nasze braterskie podejście do pracy w Kościele i parafii jest zaś bardzo bliskie temu, czego naucza papież Franciszek. Zatem przesłanie ks. McGivneya jest aktualne na 100%.
REKLAMA
Odnoszę wrażenie, że ks. McGivney – podobnie jak w Polsce bł. Honorat Koźmiński w tym samym okresie – pod koniec XIX wieku, wdrażał założenia Soboru Watykańskiego II. Czy ks. McGivney w USA był pierwszym kapłanem, który tak mocno postawił na świeckich?
Tak, myślę, że „wyprzedził” swoje czasy. Jego posługa duszpasterska wyprzedziła więc Sobór Watykański II. Ksiądz McGivney bardzo dobrze się odnalazł w czasach młodej amerykańskiej demokracji, w obliczu wyzwań dla Kościoła, który musiał posługiwać w pluralistycznym, demokratycznym i często antykatolickim społeczeństwie. Wówczas wielu katolików było traktowanych jako problem związany z imigracją, która masowo napływała do USA. Niektóre grupy imigrantów zamykały się w „katolickim getcie”, a ks. McGivney tłumaczył, że trzeba być otwartym, by katolicy wpływali na całe społeczeństwo i zajęli w nim właściwe sobie miejsce.
Ksiądz McGivney zmarł w 1890 r. w wieku 38 lat podczas pandemii. W czasie pandemii Covid-19 w 2020 r. odbyła się natomiast jego beatyfikacja. Czy to kolejny znak z góry?
Myślę, że jest to znak Opatrzności. Ksiądz McGivney jest dziś szczególnym patronem osób, które z powodu pandemii cierpią. Kolejnym znakiem dla nas jest uznany cud, który przyczynił się do jego beatyfikacji. Dotyczy on nienarodzonego dziecka z zespołem Downa, które ze względu na pewną śmiertelną przypadłość w świetle wiedzy medycznej nie mogło się urodzić żywe. Rodzice przyjęli to, że ich dziecko ma zespół Downa, ale razem z Rycerzami Kolumba prosili Boga, za wstawiennictwem, ks. McGivneya, o ocalenie syna. Dziś jest on pełnym życia dzieckiem.
REKLAMA
W świetle zeszłorocznego orzeczenia polskiego Trybunału Konstytucyjnego o zaprzestaniu praktykowania aborcji eugenicznej ta historia jest bardzo aktualna. Czy zmiana prawa w Polsce dodała siły środowisku pro-life w USA?
Tak, wiele osób z uznaniem przyjęło wydarzenia w Polsce. To jest zachęta do dalszej walki o życie nienarodzonych w USA. Jednocześnie zmartwiły nas masowe protesty po wyroku trybunału. Te protesty powinny zmotywować Polaków do dalszej pracy po stronie pro-life.
W Polsce zastanawiamy się, czy jest szansa, że Sąd Najwyższy USA uchyli aborcyjny wyrok ws. Roe v. Wade z 1973 r.
Wyrok w tej sprawie jest oparty na nieprawdzie. Pytanie: jak długo możemy sobie pozwalać na to, by prawo konstytucyjne w USA było oparte na takim kłamstwie? Od 1973 r. mamy wielki rozwój technologii, w tym sprzętu USG, który pozwala zobaczyć na ekranie rozwijające się życie ludzkie. Podobnie kiedyś było z kłamstwem na temat prawa o segregacji rasowej. Pytanie dotyczy tego, jak długo Sąd Najwyższy będzie utrzymywał w mocy to konstytucyjne kłamstwo o aborcji.
Paradoksem jest, że Sąd Najwyższy USA utrzymuje kłamstwo na temat życia ludzkiego, a Trybunał Konstytucyjny w Polsce w orzeczeniach z 1997 r. i z 2020 r. daje świadectwo prawdzie o tym życiu. Czy to oznacza, że w tym aspekcie trybunał w Polsce działa lepiej od Sądu Najwyższego w USA?
Tak, zgadzam się z Panem. Dodatkowy problem z kłamstwem ws. Roe v. Wade jest taki, że ten wyrok zapadł na bardzo wczesnym etapie dyskusji narodowej o aborcji.
REKLAMA
W stanie Teksas obowiązuje obecnie prawo, że nie można zabić dziecka, gdy bije jego serce. I za to Teksas został potępiony przez Parlament Europejski. Czy rezolucja z Brukseli będzie miała jakiś wpływ na debatę w USA?
(Uśmiech) Z całym szacunkiem dla Parlamentu Europejskiego, nie wydaje mi się, by miało to jakiekolwiek znaczenie.
A jak Rycerze Kolumba włączają się w ochronę życia w USA?
Łatwiej byłoby odpowiedzieć na pytanie: czego rycerze nie robią w kwestii pro-life? Jednym z ważniejszych przedsięwzięć prowadzonym od dekad jest finansowanie zakupu aparatury USG, by matki i ojcowie mogli zobaczyć swoje dzieci przed narodzeniem. Na ten cel przeznaczyliśmy ponad 65 mln dol. Od lat 70. każdego roku współorganizujemy wielki marsz pro-life w Waszyngtonie, finansujemy instytucje pro-life w episkopacie, prowadzimy wielkie badania opinii społecznej, które pokazują wzrost poparcia dla ochrony życia; nasze rady lokalne organizują inicjatywy pro-life w lokalnych społecznościach i parafiach. To tylko kilka wymiarów naszej pracy.
Gdzie na świecie najszybciej rozwijają się struktury Rycerzy Kolumba?
Bardzo dobrze rozwijamy się na Filipinach i ostatnio w Polsce.
Jeśli się spojrzy na statystki dotyczące Polski i Filipin, można wysnuć wniosek, że jesteśmy najbardziej religijnymi narodami na świecie. Czy zgodzi się Pan z takim stwierdzeniem?
To dwie różne kultury, ale porównanie jest bardzo dobre. Choć Filipiny są w Azji, a Polska jest w Europie, to rzeczywiście można zobaczyć sporo podobieństw. Na Filipinach wiara jest bardzo żywa i zintegrowana z ludźmi. Oni mają wielkie nabożeństwo w sobie oraz bardzo oddanych kapłanów, którzy są blisko ludzi.
REKLAMA
Ksiądz McGivney pochodził z imigranckiej rodziny z Irlandii. Takie osoby ewangelizowały i tworzyły Kościół w USA. Teraz wielu Filipińczyków emigruje do bogatych państw w Azji, w tym także do Chin. Może też będą tam zaczynem silnego Kościoła...
Jest na to bardzo duża szansa. Jestem też pod wielkim wrażeniem chrześcijaństwa w Korei Południowej, która może być państwem o najszybszym rozwoju Kościoła katolickiego w regionie.
Na świecie jest ok. 2 mln Rycerzy Kolumba. Na Filipinach jest ich aż 400 tys., a w Polsce – ok. 7 tys. Zatem w Polsce jest jeszcze sporo do zrobienia...
Oczywiście! Ale na Filipinach zaczęliśmy działalność już w 1905 r., a w Polsce jesteśmy dopiero od kilkunastu lat. Rycerze Kolumba mają więc wielki potencjał w Waszym kraju.
Carl A. Anderson adwokat z prawem do praktykowania w Sądzie Najwyższym Stanów Zjednoczonych",Artur Sstelmasiak,https://www.niedziela.pl/numer/2021/43,liturgia,https://www.niedziela.pl/artykul/156061/nd/Odwazny-glos-Rycerzy-Kolumba
Obserwator,,"POLSKA-UE
Premier w ofensywie
Premier Mateusz Morawiecki skierował list do szefów rządów i prezydentów krajów UE, w którym wyjaśnił kwestię relacji prawa konstytucyjnego do prawa unijnego. Wskazał, że Polska, której Trybunał Konstytucyjny potwierdził, iż konstytucja ma wyższość nad prawem traktatowym, nie jest wyjątkiem na tym tle – potwierdza regułę wyroków trybunałów konstytucyjnych w innych krajach. Szef polskiego rządu zapowiedział swój udział w debacie Parlamentu Europejskiego zainicjowanej po wyroku polskiego TK w sprawie nadrzędności ustawy zasadniczej nad prawem unijnym. To precedensowe wydarzenie: premier Morawiecki zamierza osobiście bronić racji Polski w sporze z eurokratami. W czasie wystąpienia w Sejmie zaprzeczył insynuacjom opozycji, jakoby wyrok TK oznaczał początek tzw. polexitu, czyli wychodzenia Polski z UE. Jego zdaniem, PO, której brakuje wyobraźni i programu, odwołuje się do kłamstwa. – Prawo unijne nie stoi nad konstytucją. Polska powierzyła część kompetencji UE, ale nie zrzekła się swej suwerenności, do czego najwyraźniej dąży opozycja – przyznał premier.
j.k.",,https://www.niedziela.pl/numer/2021/43,obserwator,https://www.niedziela.pl/artykul/156038/nd/Obserwator
Finaliści Konkursu Aktywna Parafia 2021: Parafia pw. Św. Bartłomieja Apostoła w Dobryszycach,"Do finału Konkursu „Aktywna Parafia” 2021 organizatorzy zaprosili 9 wspólnot. Wydarzenie ma na celu propagowanie działań społecznych, ochronę zdrowia i promocję aktywnego trybu życia w parafiach w czasie wychodzenia z pandemii. odbywa się pod patronatem honorowym bp. Artura Mizińskiego – Sekretarza Generalnego Konferencji Episkopatu Polski. Jest to projekt dofinansowany z Funduszu prewencyjnego PZU.","Zgłoszenia dotyczyły aktywności w następujących kategoriach: pomoc bliźniemu w potrzebie, wspólnoty parafialne, uprawianie sportu, wspólne wyjazdy, pomoc psychologiczna, edukacja zdrowotna, pomoc charytatywna, zdrowy styl życia oraz profilaktyka zdrowotna. Poniżej prezentujemy opis jednej z parafii, która weźmie udział w finale konkursu. Odbędzie się on 23 października w Warszawie. Będzie się składał z konkursu sprawnościowego oraz spotkania przedstawicieli parafii. Parafie zaprezentują swoje lokalne specjały kulinarne.
Parafia pw. Św. Bartłomieja Apostoła w Dobryszycach należy do dekanatu Sulmierzyce w archidiecezji częstochowskiej. Znajdująca się tam świątynia wybudowana została w latach 1829-1830 – zastąpiła poprzednią, drewnianą świątynię. Kościół został odnowiony po pożarze w 1875 roku oraz konsekrowany w 1881 roku. Budowla została wzniesiona na planie prostokąta, z wyodrębnionym prezbiterium, które jest zwrócone w stronę południową. Pokryta dwuspadowym dachem świątynia posiada dwie zakrystie, chór oraz tzw. babiniec. We wnętrzu znajduje się gotycka rzeźba św. Anny Samotrzeć, pochodząca z XV w. Fasada kościoła została ozdobiona czterema doryckimi kolumnami.

PODZIEL SIĘ CYTATEM
REKLAMA
Proboszczem parafii jest ks. Marcin Felczuk. Urodził się w 1978 roku, pochodzi z parafii pw. Najświętszego Ciała i Krwi Chrystusa w Zawierciu. Święcenia kapłańskie przyjął w roku 2004. Obecnie oprócz posługi proboszcza jest sędzią diecezjalnym.
Do Konkursu Aktywna Parafia 2021 Parafia św. Bartłomieja Apostoła w Dobryszycach zgłosiła szereg aktywności. W kategorii „Pomoc bliźniemu w potrzebie” wspólnota wyróżniła się działaniami wolontariackimi w ramach programu ,,ETNA - Emerytalne Towarzystwo Nowej Aktywności"". Zakłada on rozwinięcie stałej struktury dla rozwoju wolontaryjnego osób w wieku 60+, którzy po przejściu na emeryturę nie chcą tracić kontaktu z aktywnością zbliżoną do zawodowej lub chcą, w dostosowanym do ich możliwości wymiarze czasu, angażować się w działalność charytatywną. Osoby działające w programie prowadzą wolontariat na rzecz lokalnych społeczności w swoich miejscach zamieszkania. Wolontariusze opiekują się osobami starszymi np. robiąc im zakupy, brali też czynny udział w pracach porządkowych w miejscach kultu i pamięci. Ponadto wolontariusze uczestniczyli w organizowaniu zbiórki funduszy oraz loterii na rzecz chorego chłopca z gminy.
Parafia służy bezpłatną pomocą prawną w zakresie spraw cywilnych, gospodarczych i pracowniczych. Współpracuje z radcą prawnym, który bezinteresownie pomaga zainteresowanym osobom. Parafia pomaga bliźnim w zakresie uzyskania informacji na temat stwierdzenia orzeczenia nieważności małżeństwa sakramentalnego. Proboszcz parafii jest z wykształcenia prawnikiem i służy wsparciem w tym zakresie.
W kategorii „Wspólnoty parafialne” podkreślono funkcjonowanie „Koła Żywego Różańca”. Wspólnota jest podzielona na mniejsze grupy kilkuosobowe. Każdy jej członek odmawia codziennie przynajmniej jedną tajemnicę różańca. Modlitwa wspiera potrzeby całego Kościoła. Osoby z w/w wspólnoty działają również w różnorodnych przedsięwzięciach jak np. procesji podczas Dożynek Gminno-Parafialnych, Bożego Ciała i innych świąt kościelnych.
REKLAMA
W kategorii „Uprawianie sportu” zwrócono uwagę na promowaną w parafii turystykę rowerową. Odbywają się systematyczne treningi na małych odcinkach, a część osób bierze udział w wyjazdach na dystansie ponad 200 km.
W kategorii „Wspólne wyjazdy” wymieniono dziesięciodniowe kolonie letnie dla dzieci oraz wyjazdy dedykowane seniorom. We wrześniu zorganizowany został wyjazd do Olsztyna. W ramach wyjazdu seniorzy udali się do Ośrodka Rekolekcyjnego ""Święta Puszcza”. Odwiedzili również Muzeum Jana Pawła II w Częstochowie oraz Dom Samotnej Matki, w którym miało miejsce dzielenie się słowem i doświadczeniem relacji z samotnymi matkami. W ramach kategorii „Pomoc psychologiczna” parafia udziela - na wyraźną potrzebę parafian - bezpłatnych porad psychologicznych. Współpracuje z panią psycholog z Piotrkowa Trybunalskiego.
W kategorii „Pomoc charytatywna” zwrócono najpierw uwagę na zorganizowany kiermasz na rzecz chłopca, u którego zdiagnozowano złośliwy nowotwór. W marcu został zorganizowany kiermasz wielkanocny przy Kościele Parafialnym pw. św. Bartłomieja Apostoła w Dobryszycach, podczas którego ministranci sprzedawali palmy wielkanocne i ciasta. Zebrany dochód przekazany został na cele tutejszego Kościoła.
W kategorii „Profilaktyka zdrowotna” zostały zorganizowane Dożynki Gminno-Parafialne, podczas których była możliwość zaszczepienia się przeciw COVID-19. Wydarzenie organizowane było dla mieszkańców 12 sołectw Gminy Dobryszyce oraz okolicznych gmin, tym samym działania prozdrowotne objęły znaczną liczbę osób.
Parafia pw. Św. Bartłomieja Apostoła w Dobryszycach jest jedną z dziewięciu, które wezmą udział w finale Konkursu „Aktywna Parafia” 2021. W kolejnych dniach KAI przedstawi pozostałych finalistów.","hsz (wikipedia
/lodzkie.travel, archiczest.pl)
/Dobryszyce (KAI)",https://www.niedziela.pl/numer/2018/38,parafia,https://www.niedziela.pl/artykul/73355/Finalisci-Konkursu-Aktywna-Parafia-2021
O czym rozmawiała druga grupa polskich biskupów w Watykanie?,"Synod Biskupów na temat synodalności, nowa ewangelizacja, problem uchodźców i imigrantów, formacja kapłanów, kłopoty doktrynalne, kryzys rodziny, duszpasterstwo dzieci i młodzieży, posługa lektoratu i akolitatu, ochrona stworzenia, przestępstwa seksualne wobec małoletnich to najważniejsze tematy, które zostały poruszone podczas zakończonej wczoraj wizyty ad limina Apostolorum drugiej grupy biskupów polskich w Watykanie. W dniach 11-15 października 20 biskupów z metropolii poznańskiej, gdańskiej, szczecińsko-kamieńskiej i wrocławskiej. odwiedziło 22 watykańskie dykasterie. Kulminacją wizyty było osobiste spotkanie z papieżem Franciszkiem 15 października.","Spotkanie z papieżem Franciszkiem
""Jesteśmy urzeczeni tym spotkaniem, które przebiegało w pełnej wolności wypowiedzi i jednocześnie w życzliwości Ojca Świętego względem nas. Takie spotkanie jest na pewno kwestią po pierwsze wiary, dlatego, że było ono nie tylko spotkaniem z następcą Świętego Piotra, ale z obecnym żyjącym Piotrem"" - powiedział po zakończeniu trwającej dwie godziny audiencji w papieża Franciszka abp Stanisław Gadecki, przewodniczący Konferencji Episkopatu Polski.
W trakcie spotkania poruszono tematykę rozpoczętego tydzień temu Synodu Biskupów na temat synodalności, kwestii nowej ewangelizacji, problemu imigrantów w ogóle i kwestii interpretacji motu prorpio Vos estis lux mundi na temat przestępstw seksualnych wobec osób małoletnich. Te cztery tematy zajęły większość czasu, a potem każdy z biskupów miał nie tylko możliwość wypowiedzenia się i zapytania Ojca Świętego, ale także możliwość zwrócenia uwagi na inne tematy, które jemu wydają się właściwe i konieczne do poruszania.
Abp Józef Kupny, metropolita wrocławski, podkreślił, że Franciszek stworzył świetną atmosferę tej rozmowy. Mówiąc o synodalności papież wyjaśnił, że nie jest to rodzaj parlamentu, gdzie przeprowadza się głosowanie, porusza się różne zagadnienia i potem podejmuje się uchwały większością głosów.
Drugą sprawą była ewangelizacja. ""Stoimy przecież przed problemem odchodzenia ludzi od Kościoła, utraty wiary przez niektórych itp."" – powiedział abp Kupny. Wskazał na dużą rolę wierzącej młodzieży, która może oddziaływać na swych rówieśników, małżonków z trwałych rodzin, którzy mogą wychodzić do tych przeżywających kryzysy itp. „Nie musimy więc od razu wychodzić z głoszeniem nauk, ale mogą to także robić zaangażowani świeccy, czyli ewangelizacja ma być wspólnym dziełem całego Kościoła” – podkreślił arcybiskup wrocławski.
REKLAMA
Trzecim zagadnieniem, o którym mówiono, była migracja i jak ta sytuacja wygląda w Polsce. „Dzieliliśmy się przede wszystkim naszymi doświadczeniami i wydarzeniami ostatnich tygodni” – stwierdził hierarcha. Zauważył, że Ojciec Święty jest dobrze zorientowany w tych sprawach i zachęcał biskupów do wykazania jak największej kreatywności i okazywania tym ludziom większej pomocy. ""Papież niczego nam nie narzucał ani nie krytykował nas, ale wykazywał duże zrozumienie dla naszych problemów, wiedział, że sytuacja nie jest prosta"" - powiedział abp Kupny.
Jak zaznaczył abp Gądecki sprawa polityki w ścisłym tego słowa znaczeniu nie pojawiła się w rozmowie z Franciszkiem, ale została poruszona w znaczeniu polityki pragmatycznej, jak odnieść się do kwestii uchodźców i imigrantów, w jaki sposób wyjść im naprzeciw, żeby z jednej strony zachować wymogi prawa, a z drugiej strony nie zapomnieć o godności osoby każdego, a szczególnie tych którzy są na granicy tej białorusko-polskiej"". Metropolita poznański przywołał uwagę Franciszka, że problem migracyjny jest powszechny, ogarnia cały świat i musimy sobie z nim poradzić. ""Wspominaliśmy Ojcu Świętemu o korytarza humanitarnych i potrzebie ich stworzenia, żeby tym ludziom, którzy tej chwili znajdują się w takiej dramatycznej sytuacji, dano przynajmniej jakieś światło w tunelu"" - powiedział abp Gądecki.
Czwartym filarem tematycznym były „zaniedbania” biskupów w sprawach przestępstw seksualnych. Ojciec Święty w dłuższym przemówieniu zwrócił uwagę, że jest to problem, z którym biskupi muszą sami sobie poradzić, wskazywał na potrzebę dobrych formatorów już w seminariach duchownych, żeby odpowiednio wychowywać kandydatów do kapłaństwa. ""Papież powiedział również, że trzeba będzie jeszcze się przyjrzeć różnym sprawom tu, w Rzymie, które nie zostały dotychczas zakończone. Wspomniał o ukaranych biskupach, którzy, jak się wydaje, odczuwają to bardzo dotkliwie, a nawet stracili nadzieję na zmianę swej sytuacji, trzeba więc pokazać im tę nadzieję, modlić się za nich i dodawać im otuchy"" - powiedział abp Kupny.
REKLAMA
Duchowy wymiar wizyty - Msze św. w rzymskich bazylikach
Każdy dzień wizyty biskupi rozpoczynali od Eucharystii w głównych bazylikach watykańskich w Bazylice św. Piotra, Bazylice św. Jana Chrzciciela na Lateranie, która jest katedrą biskupa Rzymu, w Bazylice Santa Maria Maggiore ze słynnym obrazem Matki Bożej Salus Populi Romani oraz w Bazylice św. Pawła za Murami. Ponadto tradycyjnie, w czwartek rano, biskupi spotkali się na Mszy św. przy grobie św. Jana Pawła II w Bazylice Watykańskiej.
W homilii podczas Mszy św. sprawowanej przy grobie św. Piotra, abp Gądecki wskazał na znaczenie wizyty, jako wyznania wiary w jeden, święty, katolicki i apostolski Kościół. „Dwaj Apostołowie świadczą, że prawdziwym uczniem Chrystusa jest tylko ten, kto potrafi śmiało podjąć dla Niego utrapienia, prześladowania, a nawet męczeństwo. Obaj uczą nas tego, że kto chce zreformować świat, musi zacząć od samego siebie. Św. Piotr i św. Paweł, którzy na ziemi spotkali się w sumie niewiele więcej niż przez piętnaście dni, dziś stają przed nami i mówią: jest tylko jedno dzieło prawdziwej reformy, które trzeba przeprowadzić a jest to reforma samego siebie. Taki jest również cel otwartego wczoraj przez papieża Franciszka nowego synodu; synod to w swojej istocie duchowe podążanie w kierunku osobistego nawrócenia” – mówił abp Gądecki.
Z kolei abp Józef Kupny, metropolita wrocławski podczas mszy św. w bazylice św. Jana na Lateranie wskazał na niebezpieczeństwa związane z przesadnym skupianiem się na środkach, a zapominaniu o celu i istocie, czyli budowaniu komunii z Bogiem i z bliźnimi. Zauważył, że często różne grupy wiernych żądają od biskupów, aby czegoś kategorycznie zakazali, albo coś nakazem, dekretem wprowadzali. „Wszyscy mają zapewne dobre intencje, ale cała uwaga skupiona jest na środkach a nie na celu, nie na tym co najważniejsze. Pan Bóg jak gdyby ginie sprzed naszych oczu” – powiedział metropolita wrocławski.
REKLAMA
Abp Tadeusz Wojda, metropolita gdański, podczas Mszy św. w rzymskiej bazylice Santa Martia Maggiore zachęcał do zawierzenia Maryi, czczonej w ikonie Salus populi romani wszystkich trosk pasterskich, a także spraw naszej Ojczyzny. „Przebywamy, aby Jej zawierzyć naszą Ojczyznę. Dostrzegamy w niej coraz większe i głębsze podziały, brak woli budowania jedności i szukania dobra wspólnego całej społeczności. Potrzebuje nasza Ojczyzna tego Jej wielkiego wsparcia, tego wielkiego przewodnictwa, tak jak to czynili wielcy biskupi w naszej historii łącznie z błogosławionym kardynałem Stefanem Wyszyńskim i świętym Janem Pawłem II. Przebywamy, aby przepraszać Bożą Rodzicielkę za wszystkie grzechy i skandale, słabości, uzależnienia, nałogi i grzechy, zarówno osobiste, rodzinne, jak i społeczne. Wiemy ,że one osłabiają wiarę i dlatego do Niej się zwracamy o pomoc, bo ufamy i wierzymy, że Ona nas wspomoże” – powiedział metropolita gdański.
Natomiast przy grobie Świętego Papieża w kaplicy św. Sebastiana w bazylie watykańskiej biskup toruński, Wiesław Śmigiel mówił o stałej aktualności nauczania św. Jana Pawła II i potrzebie wprowadzania go w życie. Nawiązując do licznych pomników św. Jana Pawła II w Polsce i na całym świecie bp Śmigiel zaznaczył, że powinny być one okazją do żywej pamięci o jego życiu, nauczaniu i posłudze. „Przypomnienia i ciągłego wprowadzania w życie domaga się nauczanie Świętego Jana Pawła II w Kościele, o rodzinie i małżeństwie, jako związku kobiety i mężczyzny, wspartym łaską sakramentu. Nauczanie o świętości życia, od poczęcia do naturalnej śmierci, jego przesłanie społeczne, a szczególnie jego ustawiczne wołanie o pokój na całym świecie. Pamiętamy też o jego trosce o powołania do małżeństwa chrześcijańskiego, życia konsekrowanego i do kapłaństwa. Nigdy tych słów Jana Pawła II nie zapominajmy i wprowadzajmy je w życie” – powiedział biskup toruński.
REKLAMA
Na zakończenie wizyty ad limina apostolorum drugiej grupy biskupów abp Andrzej Dzięga, metropolita szczecińsko-kamieński w homilii Mszy św. sprawowanej w Bazylice św. Pawła za Murami powiedział: „Od Piotra do Pawła, a z tą samą treścią – apostolską. Zbieramy te wszystkie okruchy, impresje i doświadczenia, na nowo to sobie w sercach porządkujemy i stawiamy pytanie na progu synodalnej drogi o Kościół apostolski. Bo Kościół apostolski to jest tych, co głoszą, że Jezus jest Panem. Trzeba i dziś iść i głosić Chrystusa jako Mesjasza i jedynego Zbawiciela, bo to o Niego chodzi. I gdy się Jego głosi, to wszystkie inne sprawy i tematy schodzą gdzieś w cień"".
Spotkania w watykańskich dykasteriach
Podczas spotkań w 22 watykańskich dykasteriach poruszono szerokie spektrum tematów dotyczących prawie wszystkich aspektów życia Kościoła w Polsce w kontekście życia całego Kościoła powszechnego. Tematem do którego nawiązywano podczas prawie wszystkich spotkań był rozpoczęty przed tygodniem Synod Biskupów na temat synodalności. Mimo że formalnie jest on synodem zwyczajnym będzie miał nadzwyczajny przebieg, gdyż rozpoczyna się na poziomie diecezjalnym. Ma być przede wszystkim ćwiczeniem się w słuchaniu, dialogu, w otwartości na wszystkich wiernych. Ma być wielką okazją dla osób świeckich, aby włączyły się w synodalne działania.
Formacja kapłanów
W rozmowie z prefektem Kongregacji ds. Duchowieństwa abp Lazarusem You Heung-sikiem wiele miejsca poświęcono dokumentowi przygotowanemu przez KEP pt. ""Ratio institutionis sacerdotalis pro Polonia, który określa zasady formacji kapłańskiej, czyli proces kształcenia przyszłych duchownych, w dostosowaniu do aktualnych wyzwań stojących przed Kościołem w Polsce. ""Powstał dobry dokument. Mamy też takie sygnały ze strony Kongregacji. Zresztą w ostatniej fazie konsultowaliśmy pewne kwestie, które chcieliśmy doprecyzować razem z Kongregację: była to więc okazja, aby podziękować sobie za dobry klimat wspólnych poszukiwań i dobrych rozwiązań, za co jesteśmy bardzo wdzięczni pracownikom Kongregacji, a szczególnie jej sekretarzowi, arcybiskupowi Jorge Carlosowi Patrón Wongowi"" - powiedział biskup kaliski, Damian Bryl.
REKLAMA
Kłopoty doktrynalne
W Kongregacji Nauki Wiary abp Tadeusz Wojda Wojda przedstawił panoramę niepokojących zjawisk w dziedzinie doktrynalnej i w sferze dyscyplinarnej, zachodzących w Polsce. A te kłopoty zwiększyły się jeszcze z racji pandemii COVID 19. Arcybiskup Gądecki zaznaczył, że chodzi tu zwłaszcza o ruchy odwołujące się do duchowości pentakostalnej, gdzie większą wagę przypisuje się do uczuć niż rozumu. Często wyrosły one na gruncie kultury amerykańskiej, akcentując rolę charyzmatów. Spowodowały wielkie okaleczenia ludzi i można odnieść wrażenie, że chodzi tu o zwykłe sekciarstwo, gdzie autorytet założyciela nie podlega jakiejkolwiek krytyce.
Przewodniczący KEP wskazał też na potrzebę dostrzeżenia problemu księży, którzy głoszą dziwne nauki i stają się bohaterami dnia dzisiejszego. Odmawiają posłuszeństwa swym biskupom, głosząc jedynie swoje prywatne opinie i to często z wielką agresją w stosunku do Kościoła. Dodał, że postawę taką można też dostrzec u niektórych liderów świeckich, którzy przejmują rolę arbitrów w Kościele i oddają się krytyce Kościoła, a w szczególności biskupów, nie mając pojęcia o pracy biskupa, ani też o tych wyzwaniach, którym musi stawić on czoła. „Nie są to poważne zagrożenia dla Kościoła, ale są przykrym faktem” – powiedział metropolita poznański.
Dyscyplina duchownych
W Kongregacji Nauki Wiary zwrócono też uwagę na problem dyscyplinarny kapłanów, którzy nie respektują władzy biskupiej. Powołują się na rzekome krzywdy, czy swoją wybitną zdolność trafnego postrzegania rzeczywistości, uważając siebie za mądrzejszych od wszystkich biskupów razem wziętych. Z tego tytułu uzurpują sobie prawo do niekontrolowanych wypowiedzi, nie rzadko obraźliwych wobec pasterzy Kościoła. „Kapłani tacy nie rozumieją, że albo są w komunii ze wszystkimi, albo zostają pojedynczymi strzelcami, którzy są wystawieni na wiatry aktualnie panującej polityki. To prawda, że chcą być niekiedy medialnymi gwiazdami. Nie wynika to z ich wybitej mądrości, lecz raczej ze zdolności do tworzenia w oparciu o plotki pewnej syntezy, łatwo przyswajalnej przez media, gdzie wszystko jest proste i wszystko jest łatwo rozwiązywane” – zauważył abp Gądecki.
Problem ten został także poruszony w Kongregacji ds. Biskupów. Przypomniano, że stoimy w obliczu sytuacji kulturowej, kiedy człowiek ma skłonność do podkreślania swej wyjątkowości i indywidualności, łatwo popadając w subiektywizm. Ma to miejsce zarówno wśród osób świeckich jak i duchownych. Takie podejście doprowadza do sprzeczności, czy konfliktu z biskupem. Nie oznacza to, aby taki ksiądz nie miał zawsze racji, ale stwarza to więcej niż do tej pory sytuacji napięcia. Chodzi więc o to, jak obronić wspólnotę kapłańską, jedność prezbiterium.","tom, st, kg, pb (KAI)
/Watykan",,ad limina,https://www.niedziela.pl/artykul/73243/O-czym-rozmawiala-druga-grupa-polskich
USA: żołnierze powinni mieć prawo odmówić szczepienia przeciw Covid-19,"Katolicki arcybiskup amerykańskich sił zbrojnych Timothy Broglio uważa, że żołnierze powinni mieć prawo odmówić obowiązkowego szczepienia przeciw Covid-19 ze względów religijnych, nawet jeśli Kościół orzekł, że są one moralnie dopuszczalne.","We wtorkowym oświadczeniu abp Broglio odniósł się do przypadków powoływania się przez żołnierzy na względy religijne, kiedy odmawiają zaszczepienia się przeciwko Covid-19. Hierarcha stwierdził, że choć kościelne władze w Watykanie i USA uznały stosowanie szczepionek za moralnie dozwolone, nie wyklucza to, że niektóre osoby mogą mieć ""szczere poczucie pogwałcenia sumienia"".
""W związku z tym nikt nie powinien być zmuszony, by otrzymać szczepionkę przeciwko Covid-19"" - ocenił arcybiskup.
Według archidiecezji, którą kieruje abp Broglio, należy do niej 1,8 mln wiernych, wliczając w to żołnierzy oraz ich rodziny.
Kontrowersje wokół szczepionek mają związek z faktem, że preparaty Moderny i Pfizera były testowane na linii komórkowej pochodzącej ze sztucznego poronienia. Jak twierdzi jednak abp Broglio, Kongregacja Nauki Wiary orzekła, że związek szczepionek z aborcją jest odległy i dlatego stosowanie preparatu nie jest grzechem. Hierarcha dodał, że jest to opinia wyznawana od ""stuleci"". Stwierdził jednocześnie, że stosowanie szczepionki Johnson & Johnson jest bardziej skomplikowane moralnie, bo preparat ten jest nie tylko testowany, ale też wytwarzany z użyciem komórek pozyskanych w wyniku aborcji.
Jak oświadczył abp Broglio, choć Kościół zachęca do szczepień, to zmuszanie do tego wiernych byłoby niezgodne z ""prawem federalnym i moralnie odrażające"".
Szczepienie przeciw Covid-19 zostało w sierpniu dołączone do listy 17 innych szczepień wymaganych przez Pentagon. Władze amerykańskiego resortu obrony dały wojskowym czynnej służby czas do 15 grudnia, by w pełni zaszczepili się przeciw koronawirusowi. Rezerwiści i członkowie Gwardii Narodowej mają czas do 15 stycznia.
Jak pisze ""Washington Post"", mimo nakazu wciąż setki tysięcy żołnierzy USA nie jest w pełni zaszczepionych. Gazeta podała, że do tej pory zaszczepiło się 90 proc. personelu marynarki wojennej, 81 proc. sił lądowych i powietrznych oraz 76,5 proc. piechoty morskiej.
REKLAMA
Według przedstawiciela Pentagonu majora Charliego Dietza, tylko w ubiegłym miesiącu na Covid-19 zmarło więcej żołnierzy niż w całym roku 2020 roku i żaden ze zmarłych nie był w pełni zaszczepiony.
Choć resort obrony USA wymaga od żołnierzy 17 obowiązkowych szczepień, dopuszczane są wyjątki dla tych, którzy powołują się na względy religijne. Rzecznik Pentagonu John Kirby zasugerował, że podobnie będzie w przypadku szczepionki przeciw Covid-19.
Z Waszyngtonu Oskar Górzyński (PAP)
osk/ ap/",PAP,,szczepienie,https://www.niedziela.pl/artykul/73113/USA-zolnierze-powinni-miec-prawo-odmowic
"Abp Gądecki: rozmawialiśmy o wykorzystywaniu seksualnym, postawach niektórych duchownych i wypaczeniach wiary","We wtorek, 12 października, podczas porannych wizyt w Kongregacji ds. Biskupów mówiono między innymi o problemie wykorzystywania seksualnego małoletnich przez osoby duchowne, a w Kongregacji Nauki Wiary o zagrożeniach związanych z nieposłuszeństwem duchownych, czy fałszywymi przeżyciami religijnymi – powiedział Katolickiej Agencji Informacyjnej przewodniczący Konferencji Episkopatu Polski, arcybiskup Stanisław Gądecki.","Metropolita poznański mówiąc o wizycie w Kongregacji ds. Biskupów podkreślił, że poproszono go o przedstawienie sytuacji w Polsce, nie ograniczając się jedynie do spraw związanych z biskupami. Punktem wyjścia spotkania w tej pierwszej, kierowanej przez kardynała Marca Ouelleta kongregacji było zaprezentowanie problematyki przez przewodniczącego KEP, a później odniesienie się do tego Kardynała Prefekta, któremu towarzyszył sekretarz abp Ilson de Jesus Montanari.
Nie da się ukryć dramatyzmu sytuacji w Polsce
Abp Gądecki zaznaczył, że najpierw zwrócono uwagę na dramat jakim jest duża ilość przypadków wykorzystywania seksualnego małoletnich przez osoby duchowne. Następnie przypomniał, że Kościół katolicki w Polsce przeżył wiele wstrząsów i jest zdolny, żeby wyprowadzić tę sytuację.
Kardynał Ouellet, odnosząc się do Listu apostolskiego Motu Proprio „Vos estis lux mundi”, który zawiera przepisy, jakie powinno się zastosować w przypadku zawiadomienia o możliwości popełnienia przestępstwa seksualnego wobec osoby małoletniej lub bezradnej przez duchownych, a także wytoczenia postępowania i karania biskupów za tuszowanie takich przypadków, przypomniał, że normy te weszły w życie 1 czerwca 2019 i zostały zatwierdzone ad experimentum na okres trzech lat. Zatem trzeba ocenić, jakie korekty będą w nim potrzebne.
„Starałem się zwrócić uwagę na to że naszym zadaniem jest współpraca z Ojcem Świętym, aby oczyścić sytuację, jaka ma miejsce w Kościele, i która doprowadziła do podważenia zaufania niektórych osób do Kościoła. Naszym głównym celem jest wierność temu dokumentowi, chęć wprowadzenia go w życie, tak żeby rzeczywiście służył on dobru Kościoła i przede wszystkim dobru ofiar pedofilii, a także oczyszczeniu pozycji Kościoła w społeczeństwie” – podkreślił arcybiskup Gądecki. Wymienił też wszystkie kroki, które podjął Kościół katolicki w Polsce, odpowiadając na wcześniejsze wskazania Stolicy Apostolskiej a także dokument „Vos estis”. Przyznał, że są one już trwałym dorobkiem, m. in. ustanowienie koordynatorów i duszpasterzy, a także powołanie Centrum Ochrony Dziecka, czy Fundację Świętego Józefa, itd. „Sądzę, że są to ważne odpowiedzi na to o się stało”- zaznaczył metropolita poznański.
REKLAMA
Uwagi krytyczne do procedur
Jak powiedział KAI przewodniczący Konferencji Episkopatu Polski, w trakcie dzisiejszego spotkania w Kongregacji ds. Biskupów nie zabrakło uwag krytycznych dotyczących stanowiska Stolicy Apostolskiej wobec księży biskupów, którzy zostali obłożeni karami za niedociągnięcia, uchybienia czy zapomnienia w prowadzeniu spraw duchownych oskarżonych o pedofilię. A zostali do tego zobowiązani przez nową sytuację prawną, która się wytworzyła po 2019 roku. Biskupi zwracali uwagę, na dysproporcję między karami, które zostały nałożone na biskupa po wstępnym dochodzeniu, i orzeczeniu trwałych kar wobec niego, a sytuacją pedofila, przestępcy, który po 5 latach wychodzi z więzienia i może swoje życie zacząć od nowa, z carte blanche. W przypadku biskupa mamy do czynienia jakby ze śmiercią cywilną oskarżonego hierarchy, który nie jest pedofilem. Jest on usuwany z urzędu, popada w infamię i zostaje jakby unicestwiony przez media.
„Ksiądz kardynał był trochę zaskoczony tym moim głosem ale potem zwrócił uwagę, że nie jest to nasza agresja w stosunku do Stolicy Apostolskiej tylko postawienie pytania, czy to wszystko stosuje się według zasady proporcjonalności winy do kary – przyznał abp Gądecki. - Prosił mnie też o przekazanie mu naszych uwag i poinformował, że chce je wykorzystać w wypracowaniu stanowiska po trzech latach od promulgacji Vos estis lux mundi, kolejnego dokumentu który będzie miał formę dojrzalszą” – dodał arcybiskup.
Uwagi o relacji biskupów do swoich księży
REKLAMA
Podczas spotkania z kardynałem Ouelletem zwrócono też uwagę na potrzebę większej bliskości biskupów wobec swoich księży. Potrzebują oni potwierdzenia swojego wyboru i swojej tożsamości. O ile kiedyś wszystko wydawało się bardzo oczywiste, to dzisiaj sytuacja uległa zmianie.
„Wydaje mi się, że było to wyjątkowo pożyteczne spotkanie, niczego nie ujmując wcześniejszym” – powiedział arcybiskup Gądecki. Dodał jeszcze, że kardynał Ouellet przestrzegł przed polityzacją kleru, przypominając, że Kościół w Polsce był depozytariuszem tożsamości narodowej, dlatego to raczej politycy starają się go wykorzystać, a praktycznie ma on ciągle więcej do ofiarowania, aniżeli może otrzymać ze strony polityki.
Kłopoty doktrynalne
W Kongregacji Nauki Wiary abp Tadeusz Wojda Wojda przedstawił panoramę niepokojących zjawisk w dziedzinie doktrynalnej i w sferze dyscyplinarnej, zachodzących w Polsce. A te kłopoty zwiększyły się jeszcze z racji pandemii COVID 19. Arcybiskup Gądecki zaznaczył, że chodzi tu zwłaszcza o ruchy odwołujące się do duchowości pentakostalnej, gdzie większą wagę przypisuje się do uczuć niż rozumu. Często wyrosły one na gruncie kultury amerykańskiej, akcentując rolę charyzmatów. Spowodowały wielkie okaleczenia ludzi i można odnieść wrażenie, że chodzi tu o zwykłe sekciarstwo, gdzie autorytet założyciela nie podlega jakiejkolwiek krytyce.
Przewodniczący Konferencji Episkopatu Polski wskazał też na potrzebę dostrzeżenia problemu księży, którzy głoszą dziwne nauki i stają się bohaterami dnia dzisiejszego. Odmawiają posłuszeństwa swym biskupom, głosząc jedynie swoje prywatne opinie i to często z wielką agresją w stosunku do Kościoła. Dodał, że postawę taką można też dostrzec u niektórych liderów świeckich, którzy przejmują rolę arbitrów w Kościele i oddają się krytyce Kościoła, a w szczególności biskupów, nie mając pojęcia o pracy biskupa, ani też o tych wyzwaniach, którym musi stawić on czoła. „Nie są to poważne zagrożenia dla Kościoła, ale są przykrym faktem” – powiedział KAI metropolita poznański.
REKLAMA
Kapłani przeciwstawiający się władzy biskupiej
W Kongregacji Nauki Wiary zwrócono też uwagę na problem dyscyplinarny kapłanów, którzy nie respektują władzy biskupiej. Powołują się na rzekome krzywdy, czy swoją wybitną zdolność trafnego postrzegania rzeczywistości, uważając siebie za mądrzejszych od wszystkich biskupów razem wziętych. Z tego tytułu uzurpują sobie prawo do niekontrolowanych wypowiedzi, nie rzadko obraźliwych wobec pasterzy Kościoła. „Kapłani tacy nie rozumieją, że albo są w komunii ze wszystkimi, albo zostają pojedynczymi strzelcami, którzy są wystawieni na wiatry aktualnie panującej polityki. To prawda, że chcą być niekiedy medialnymi gwiazdami. Nie wynika to z ich wybitej mądrości, lecz raczej ze zdolności do tworzenia w oparciu o plotki pewnej syntezy, łatwo przyswajalnej przez media, gdzie wszystko jest proste i wszystko jest łatwo rozwiązywane” – zauważył arcybiskup Gądecki.
Spotkania w Watykanie bodźcem do nadziei
Przewodniczący Konferencji Episkopatu Polski zauważył, że spotkania drugiej grupy biskupów polskich w Watykanie dodają ich uczestnikom nadziei. „Kończą się wezwaniem do trwania w nadziei, to znaczy do wytrwałości w wierze. W przeciwnym razie podłamała by się wiara Kościoła i burzono by to wszystko, co Kościół zbudował poprzez wiele wieków w historii Polski i w historii Europy, a także całego świata.
„Pamiętajmy, że Ewangelia nie jest drogą depresji, tylko przeciwnie, jest drogą radości, która przyświeca każdemu, kto najpierw zdaje sobie sprawę z tego, czym jest Ewangelia. Potem rodzi się więź z Chrystusem, pozwalająca trwać pośród wszelkiego zamętu. Obraz Kościoła jako łodzi, która jest zalewana przez bieżącą politykę, towarzyszy Kościołowi od samego początku. Żyje on nie tylko w czasach miłych, pogodnych i pokojowych, ale głównie w czasach zamętu, w których jednak nieustannie widzimy, że Chrystus idzie na przedzie, że my staramy się iść za Nim. A z tego płynie wielka nadzieja, której nie mają ludzie pozbawieni Chrystusa” – podkreślił abp Gądecki w rozmowie z KAI.","o. Stanisław Tasiemski OP
/Watykan (KAI)",,abp Stanisław Gądecki,https://www.niedziela.pl/artykul/73072/Abp-Gadecki-rozmawialismy-o
Głosić Ewangelię czynem - Pielgrzymka Caritas Archidiecezji Wrocławskiej do Trzebnicy,"Wolontariusze Parafialnych Zespołów Caritas oraz pracownicy Caritas Archidiecezji Wrocławskiej pielgrzymowali do Trzebnicy, aby prosić o wstawiennictwo św. Jadwigę Śląską.","- Przyjechali tutaj ludzie głodni spotkania z Panem Bogiem, człowiekiem. Te ostatnie dwa lata posuchy związanej z pandemią sprawiły, że potrzebowaliśmy tego spotkania w miejscu życia św. Jadwigi Śląskiej. To właśnie ta święta uczy nas, jak wychodzić do tych, którzy są najbardziej wykluczeni - mówił Paweł Trawka, rzecznik Caritas Archidiecezji Wrocławskiej.
Działalności pomocowa wrocławskieh Caritas jest szczególnie potrzebna w dobie pandemii - Dzisiaj bardzo wiele osób z powodu COVID-19 jest wykluczonych. Wynika to ze strachu, choroby. Wolontariusze Caritas niosą wsparcie także i tam, gdzie inni nie chcą pójść. Nie chodzi nawet o spotkanie bezpośrednie, ale o bezpieczną pomoc. Ma to przyczynić się do dodania otuchy w tym trudnym czasie - mówił rzecznik.
Paweł Trawka podkreślił, że pomoc potrzebującym to jedno z zadań wolontariuszy, ale innym zadaniem jest też głoszenie Ewangelii - Ostatnio zmarła podopieczna jednego z parafialnych zespołów. Przed śmiercią, dzięki obecności wolontariusza była możliwość, aby wezwać kapłana z posługą do tej pani. Misja Caritas jest bardzo doniosła w perspektywie wieczności i miłości - mówił.
GALERIA ZDJĘĆ
Pielgrzymowanie do Trzebnicy rozpoczęło się w Międzynarodowym Sanktuarium św. Jadwigi Śląskiej. Tam dzięki życzliwości kustosza, ks. Piotra Filasa SDS, odprawione zostało nabożeństwo ku czci świętej Patronki Śląska - Święta Jadwiga nie potrafi być obojętna na ludzką niedolę, nie odwraca wzroku od proszących, nie lekceważy zatroskanych twarzy, każdemu pomaga, wszystkich wspiera, dla każdego ma czas i otwarte serce. Czasami działa natychmiast, innym razem prosi o cierpliwości, ale każdy, kto przychodzi do św. Jadwigi, doświadcza jej interwencji w swoim życiu - mówił ks. Filas.
Po modlitwach w trzebnickiej świątyni, uczestnicy pielgrzymki Caritas udali się pieszo do lasku bukowego, gdzie znajduje się kościół pw. Czternastu Wyznawców. Przechodząc ok. 1,5 km, odmawiany był różaniec oraz koronka do Bożego Miłosierdzia. Po przybyciu na miejsce odprawiona została Msza św., której przewodniczył ks. Stanisław Jóźwiak, proboszcz parafii pw. Miłosierdzia Bożego we Wrocławiu - Gądowie Wielkim.
REKLAMA
W wygłoszonej homilii ks. Dariusz Amrogowicz, dyrektor wrocławskiej Caritas rozpoczął od porównania św. Jadwigi Śląskiej do św. Franciszka z Asyżu - Nasza patronka jest rówieśniczką św. Franciszka. Mimo że dzieliło ich wiele kilometrów, to Duch Święty tak działał, że realizowali te same zadania. Głosili Ewangelię nie słowem, lecz czynami - podkreślił ks. dyrektor.
W dalszej części kapłan mówił o kulcie św. Jadwigi Śląskiej - Minęło ponad 750 lat od jej śmierci, a ona wciąż przemawia swoim życiem do kolejnych pokoleń i gromadzi wokół siebie wielkie rzesze pielgrzymów. Pokazuje nam, jak być miłosiernym - zaznaczył ks. Amrogowicz.
Mówiąc o dziełach miłosierdzia realizowanych przez św. Jadwigę Śląską, kaznodzieja mówił o jej trosce o ubogich, bezdomnych, potrzebujących dzieci, trędowatych - Wychodziła do wszystkich, których omijano, pogardzano. Podawała im kromkę chleba, dobro, miłość. To jest nasza spuścizna, nasze zadanie, aby to samo czynić na co dzień. Nie słowem, gadulstwem, obietnicami, ale czynem. Tego dzisiaj potrzebuje świat - powiedział kapłan.
Po zakończonej Eucharystii wszyscy udali się na nabożeństwo drogi krzyżowej.",ks. Łukasz,,kapłaństwo,https://www.niedziela.pl/artykul/72959/Glosic-Ewangelie-czynem---Pielgrzymka
Ukraina nie boi się trudności,"Myślę, że pandemia mniej dotknęła Kościół na Ukrainie niż Kościół na zachodzie Europy – mówi metropolita lwowski abp Mieczysław Mokrzycki.","Agnieszka Dziarmaga: Jak bliskie sobie są Kościoły w Polsce i na Ukrainie?
Abp Mieczysław Mokrzycki: Jesteśmy w Kościele powszechnym, a związki metropolii lwowskiej są w sposób oczywisty bliskie Polsce. U nas byli i są kapłani oraz siostry zakonne z Polski – Kościół na Ukrainie właśnie na nich się wspierał. Mówiłem nieraz, że Kościół na Ukrainie przeżywa wiosnę – powstają nowe parafie, jesteśmy obecni w całym kraju. Polscy biskupi, księża, zakonnicy, wierni świeccy wspomagają nas darami i modlitwą, uczestniczą w odbudowie kościołów zniszczonych przez komunistów. Od 30 lat np. nadaremnie prosimy i walczymy, aby lwowski kościół św. Marii Magdaleny był znów świątynią, a nie salą organową. Mamy ze sobą dobry kontakt, więź z Polską jest stale bliska. Polska wspiera Kościół na Ukrainie i podtrzymuje swoje relacje z kapłanami, którzy tu pracują i wytrwali w wierze naszych ojców.
Na ile pandemia COVID-19 wpłynęła na życie duchowe, socjalne i społeczne na Ukrainie?
Różne obostrzenia czy trudności z dojazdem do kościołów sprawiły, że nie wszyscy, którzy chcieli, mogli brać udział we Mszach św., w uroczystościach religijnych. Ludzi w kościołach było mniej, ale tegoroczne pielgrzymki piesze do Bołszowiec, Latyczowa, Berdyczowa z bardzo licznym udziałem wiernych pokazują, że jest chęć powrotu, że pandemia nie zniszczyła jakoś drastycznie potrzeb duchowych. Podobne zjawisko obserwujemy w przypadku młodzieży i ministrantów. Myślę, że pod tym względem pandemia mniej dotknęła Kościół na Ukrainie niż Kościół na zachodzie Europy. Ma ona jednak negatywny wpływ na wiele przejawów życia. Staraliśmy się np., by nowy rok szkolny zacząć od Mszy św. i pobłogosławienia przyborów szkolnych. Przez wiele lat pomoce te otrzymywaliśmy z Polski, ale obecne obostrzenia na granicy ograniczyły ten zwyczaj i musieliśmy zakupić wyprawki dla dzieci na miejscu. Trzeba też pamiętać, że na Wschodzie wciąż trwa wojna. Każdego tygodnia w regularnych atakach ginie trzech-czterech ukraińskich żołnierzy. Modlimy się o pokój, ale Kościół na Ukrainie włącza się też w organizowanie pomocy humanitarnej. Mierzymy się z problemami natury gospodarczej i ekonomicznej, które niejednokrotnie zmuszają męża albo żonę do opuszczenia rodziny. Problemem jest też demografia, spada szacunek dla autorytetów – nauczycieli i rodziców. Widać wpływ laicyzacji, a co za tym idzie – mamy mniejszą liczbę powołań, chociaż procentowo jest ich wciąż całkiem sporo.
Jak wygląda dziś obraz Kościoła na Ukrainie?
Na Ukrainie jest ok. 1% katolików, w samym Lwowie – 10 tys. wiernych. Katolicy są wierni Kościołowi, są bliscy kapłanom i siostrom zakonnym, jest zbudowana więź, która tworzy się szczególnie w trudnych chwilach, takich jak konflikt wojenny, pandemia czy ubóstwo. Ta więź buduje się podczas wspierania osób starszych i chorych, spotkań z uczniami, młodzieżą, np. tych oazowych czy wakacji z Bogiem. Bo nie chodzi tylko o niesienie pomocy materialnej, ale przede wszystkim o to, aby być blisko ludzi. Nasi kapłani docierają do wspólnot liczących nawet pięć-dziesięć osób. Ważną postacią dla Kościoła na Ukrainie jest Jan Paweł II, którego 20. rocznicę pobytu na tej ziemi uroczyście obchodziliśmy. W wielu parafiach są jego relikwie, stawiane są pomniki, ulice nazywane są jego imieniem. Jego przesłanie wzywa nas do trwania w wierze naszych ojców, byśmy nie lękali się trudności.",Agnieszka Dziarmaga,https://www.niedziela.pl/numer/2021/41,Ukraina,https://www.niedziela.pl/artykul/155823/nd/Ukraina-nie-boi-sie-trudnosci
Obserwator,Z radosnego uniesienia prosto w bezdenne głębiny rozpaczy. Taką to życiową przejażdżkę górską zafundował mamie Łukaszka przewrotny los...,"KRYZYS GRANICZNY
Rekordowa liczba
Liczba prób nielegalnego przekroczenia granicy polsko-białoruskiej jest coraz większa. Straż Graniczna odnotowała ich prawie 500 w ciągu jednego dnia (od początku września było ich 6 tys.). Osoby, które usiłowały nielegalnie przekroczyć naszą granicę, usłyszą zarzut popełnienia przestępstwa, za które grozi do 8 lat więzienia. – Cudzoziemcy będą także deportowani z naszego kraju – informuje Anna Michalska, rzecznik Straży Granicznej. Sytuacja na granicy doprowadziła do przedłużenia o 2 miesiące stanu wyjątkowego. Straż Graniczna spodziewa się kolejnych prowokacji białoruskich służb. – Alaksandr Łukaszenka chce wziąć odwet za nasze poparcie dla demokratycznych ruchów na Białorusi – powiedział podczas debaty w Sejmie Mariusz Kamiński, szef MSWiA. Jak podkreślił, polskie służby odróżniają uchodźców od migrantów. Uchodźcami, którzy uciekają przed represjami politycznymi, są m.in. obywatele Białorusi zagrożeni z racji wyznawanych poglądów. Według polskich służb, władze Białorusi są zaangażowane w próbę stworzenia stałego szlaku migracyjnego przez Polskę. Większość osób trafia do nas z Iraku, gdzie nie toczy się konflikt zbrojny. Część z nich nie ma dokumentów, a część ma fałszywe. Po sprawdzeniu ich telefonów okazało się, że spora liczba z nich może stanowić zagrożenie dla bezpieczeństwa Polaków. Białoruski opozycjonista Andrej Sannikau, gdy komentował śmierć migrantów, których znaleziono w okolicach białoruskiej granicy, zaapelował, aby zbrodniami białoruskiego dyktatora zajął się międzynarodowy trybunał.
w.d.
FRANCJA
Raport o nadużyciach
Kościół przygotowywał się na ogłoszenie wyników dochodzenia przeprowadzonego przez niezależną komisję w sprawie wykorzystywania seksualnego w środowisku kościelnym od 1950 r. do dziś. Przewodniczący komisji – Jean-Marc Sauvé już w marcu wyraził przypuszczenie, że ofiarą nadużyć mogło paść nawet 10 tys. osób. W ciągu trwającego ponad 2 lata dochodzenia komisja wysłuchała 6,5 tys. świadectw. Aby przygotować Kościół na odbiór raportu, episkopat już na wiosnę wystosował list pasterski do katolików we Francji. Biskupi organizują spotkania w diecezjach, rozmawiają z ofiarami, udzielają wywiadów.
REKLAMA
Komisja została powołana w 2018 r. na wniosek episkopatu oraz Konferencji Zakonników i Zakonnic we Francji. Jej przewodnicząca – s. Véronique Margon podkreśla, że ważne jest, by Kościół przyjął ten raport w sposób właściwy; nie próbował negować czy relatywizować jego wyników. Ojciec Pavel Syssoev, przeor Dominikanów w Marsylii, który kwestią skandali zajmuje się w tuluskiej prowincji swego zakonu, w wywiadzie dla tygodnika Famille Chrétienne potwierdził, że wierni potrzebują towarzyszenia ze strony swych pasterzy w tym trudnym czasie. Jego zdaniem, fakt, że wyjaśnieniem nadużyć musiała się zająć niezależna komisja, pokazuje, iż sam Kościół nie był w stanie sobie z tym poradzić, nie potrafił uczynić zadość sprawiedliwości, kierując się fałszywie pojętym miłosierdziem wobec oprawców.
w.d.
PAPIEŻ DO POLAKÓW
Pod opieką archaniołów
Podczas audiencji ogólnej 27 września Franciszek zaznaczył, że święto Archaniołów Michała, Gabriela i Rafała, wraz ze świętem Aniołów Stróżów, jest zaproszeniem do bycia zawsze uważnym na Boskie plany. – Nie wahajcie się podążać z ufnością drogami, które każdego dnia wskazuje wam Opatrzność – zaapelował papież. Zwracając się do Polaków, powiedział: – Zainspirowani wspomnieniem liturgicznym w sposób szczególny zawierzamy siebie opiece świętych archaniołów: Michała, który walczy z szatanem i ze złymi duchami; Gabriela, który przynosi dobrą nowinę Pana; i Rafała, który uzdrawia i towarzyszy w poszukiwaniu dobra. Z ich pomocą wy także bądźcie zwiastunami łaski i miłosierdzia Pana.
j.k.
WATYKAN
Obostrzenia dla pracowników
Wprowadzono dodatkowe restrykcje w związku z pandemią COVID-19. Nowe przepisy zawarto w dekrecie, który podpisał sekretarz stanu kard. Pietro Parolin. Jeśli pracownik nie okaże paszportu covidowego, jego obecność zostanie uznana za nieusprawiedliwioną i nie będzie mu przysługiwać wynagrodzenie. Kontrolę paszportów będą prowadziły poszczególne dykasterie. Dekret dopuszcza wyjątki od wprowadzonego obowiązku – będą one ustalane indywidualnie dla każdego przypadku. Nowe obostrzenia rozszerzają dekret wydany w połowie września. Obowiązują w Watykanie i w eksterytorialnych obiektach w Rzymie i w Castel Gandolfo. Paszport covidowy nie jest wymagany do udziału w nabożeństwach.
w.d.
REKLAMA
AUSTRALIA
Obcy na własnej ziemi
Arcybiskup Mark Coleridge, przewodniczący episkopatu, oficjalnie poparł dokument określony jako „Oświadczenie Uluru z serca” – zatytułowane tak na cześć świętej aborygeńskiej góry Australii – Uluru, które zostało podpisane przez 250 przywódców Pierwszych Narodów zebranych na Narodowej Konwencji Konstytucyjnej w maju 2017 r. Oświadczenie zawiera wezwanie do reform konstytucyjnych, by wzmocnić rdzenną ludność i dać jej należne miejsce w Australii. Podczas Mszy św. w intencji przywódców Pierwszych Narodów abp Coleridge wyraził pragnienie, „by Bóg usunął z nas serce z kamienia i dał nam serce z ciała, serce Jezusa, które rozpoznaje drugiego jako istotę ludzką”. Przypomniał także, że najwyższy na świecie wskaźnik więźniów wśród rdzennych Australijczyków jest dziedzictwem marginalizacji, dyskryminacji i trudów, które musieli znosić w Australii w ciągu ostatnich dwóch stuleci.
j.k.
BOKS
Ofiarował je Jezusowi
Nawet bijąc (sportowo) innych, możemy być godni naśladowania. – Nie chciałem dobić przeciwnika, jedyne, co chciałem uczynić, to uwielbić Jezusa, pokazać, że to wszystko jest dzięki Niemu – powiedział Ukrainiec Ołeksandr Usyk nowy mistrz świata w boksie w wadze superciężkiej. Tytuł wywalczył na ringu w Londynie, pokonując jednogłośnie na punkty Brytyjczyka Anthony’ego Joshuę. Po ogłoszeniu wyniku ukląkł na środku ringu, jeszcze w rękawicach wykonał znak krzyża i się pomodlił.
w.d.
REKLAMA
EGIPT
Stary Kair jak nowy
To, że Kair nie będzie już administracyjną stolicą kraju, wiadomo od dawna. Nowa już powstaje – od zera, na pustyni, w odległości ok. 40 km od starej. Teraz głośno się mówi o planach władz dotyczących Kairu. Ma on pozostać turystyczną i duchową stolicą Egiptu. Plan ożywienia Kairu i promocji tej 1000-letniej metropolii jako atrakcji turystycznej zakłada ratowanie starej zabudowy miasta, utraconej z powodu biurokracji, urzędniczej korupcji i prawnych ograniczeń. Początkowe prace będą skupione na przywróceniu dawnego wyglądu dzielnicom położonym wokół trzech wielkich bram miejskich, zbudowanych przez dynastię Fatymidów na początku poprzedniego tysiąclecia. Niedługo rozpoczną się prace nad przekształceniem kilku karawanserajów w hotele. Na pierwszym etapie pracy renowacji ma zostać poddane ok. 10% zabudowy. Fasady zabytkowych budynków mają być odświeżone, a zniszczone konstrukcje – odbudowane i odnowione. Konserwator specjalizujący się w architekturze islamu – Alaa al-Habaszi zapewnia, że podczas renowacji rząd bierze pod uwagę potrzeby mieszkańców, rzemiosło, historyczną tkankę i infrastrukturę, a nie skupia się jedynie na zabytkach. Wszak historyczny Kair wypełniają suki, czyli tradycyjne targowiska i warsztaty miejscowej manufaktury. Duża część Starego Kairu zostanie przekształcona w strefę dla pieszych. Drugi etap projektu zakłada udokumentowanie całej zabytkowej zabudowy i przywrócenie jej dawnego blasku.
w.d.
UKRAINA
„Nie” dla oligarchii
Przyjęcie przez parlament prezydenckiej ustawy o oligarchach ma być, według Wołodymyra Zełenskiego, pierwszym krokiem w kierunku likwidacji systemu oligarchicznego na Ukrainie. Dokument przewiduje utworzenie rejestru oligarchów, za których uznane mają być osoby spełniające trzy z czterech kryteriów. Oligarchą jest ten, kto bierze udział w życiu politycznym, ma znaczny wpływ na media i kontroluje działalność gospodarczą przedsiębiorstw o pozycji monopolistycznej, a potwierdzona wartość aktywów tej osoby przewyższa milion razy minimum socjalne (obecnie ok. 83 mln dol.). Osoby uznane za oligarchów m.in. nie będą mogły wpłacać pieniędzy na rzecz partii politycznych ani nabywać obiektów w ramach wielkiej prywatyzacji. Ustawa ma wejść w życie za pół roku i obowiązywać przez 10 lat. Przyjęto ją wkrótce po zamachu na doradcę prezydenta Serhija Szefira. Inny doradca – Mychajło Podolak ocenił, że zamach był związany z przeciwdziałaniem polityce Zełenskiego, który dąży do zmniejszenia wpływu oligarchów na państwo.
w.d.
REKLAMA
RZYM
Modlitwa religii o pokój
Na 7 października pod Koloseum, z inicjatywy Wspólnoty św. Idziego (Sant’Egidio), zaplanowano modlitwę religii o pokój. Zakończy ona 2-dniowe spotkanie, które będzie przebiegać pod hasłem: „Bracia i siostry, nowa Ziemia. Religie i kultury w dialogu”.
Udział w spotkaniu zapowiedzieli m.in. prawosławny patriarcha Konstantynopola Bartłomiej I, prymas Kościoła anglikańskiego abp Justin Welby, przewodniczący Konferencji Rabinów Europejskich Pinchas Goldschmidt oraz wielki imam sunnicki Uniwersytetu Al-Azhar w Kairze Ahmed el-Tayeb. Rzymskie spotkanie jest kontynuacją historycznej modlitwy reprezentantów religii o pokój, która odbyła się w Asyżu 27 października 1986 r. z inicjatywy św. Jana Pawła II. Spotkania modlitewne w intencji pokoju Wspólnota św. Idziego organizuje „w duchu Asyżu” od 1987 r. w różnych miastach, głównie Europy. Dwukrotnie odbyły się one w Polsce: w Warszawie (1989 r.) i Krakowie (2009 r.).
j.k.
FRANCJA
Porządek z islamistami
Francuskie MSW wszczęło procedurę zamknięcia sześciu meczetów, które znajdują się: na północy kraju – w departamentach Sarthe, Meurthe-et-Moselle, Côte d’Or oraz na południu – w departamentach Gard i Rhône. Władze sprzeciwiły się też budowie dwóch meczetów – w Strasburgu i Valenton. Od początku prezydentury Emmanuela Macrona zamknięto czasowo lub na stałe ponad 650 miejsc kultu, w których propagowany jest radykalny islam. W najbliższym czasie rozwiązanych zostanie dziesięć stowarzyszeń zarządzanych przez islamistów lub radykalne ruchy antyrasistowskie – poinformował Gérald Darmanin, szef francuskiego MSW. – Organizacje te wzywają m.in. do zabijania Żydów i homoseksualistów, szerzą nienawiść – zaznaczył. Władze zapowiadają walkę ze skrajnymi ideologiami za pomocą ustawy o walce z separatyzmem. Zwiększona będzie kontrola w szkołach i stowarzyszeniach promujących poglądy sprzeczne z wartościami Republiki Francuskiej.
j.k.
REKLAMA
MAGIA
Zagrożenia duchowe
W czasie pandemii nastąpił wzrost zainteresowania ezoteryzmem i okultyzmem. – Ludzie boją się jutra, a nauka okazała się zawodna – mówi ks. Jean-Christophe Thibaut, który pełni posługę uwolnienia we francuskiej diecezji Metz. Ostrzega, że jest to najczęstsza przyczyna demonicznych zniewoleń, od tego właśnie zaczynają się problemy duchowe, a nie zawsze zdajemy sobie z tego sprawę. – Magia nie jest neutralna. Biblia zawsze przed nią ostrzegała – wystarczy przeczytać Dzieje Apostolskie. Przez magię wchodzi się w kontakt ze światem demonicznym – zauważa. Na fali popularności Harry’ego Pottera wśród młodzieży nastała moda na ezoteryzm.
j.k.
ŻYWNOŚĆ
Marnujemy jedzenie
Organizacja Waste Watcher opublikowała dane z raportu nt. wykorzystywania żywności w 8 krajach świata. Stwierdzono, że Europejczycy zwracają większą uwagę na marnowanie żywności niż mieszkańcy Ameryki Północnej. Raport ma być punktem wyjścia do promowania inicjatyw mających na celu osiągnięcie zmniejszenia o połowę ilości odpadów żywnościowych do 2030 r. Jedną z nich jest obowiązek odzyskiwania żywności na cele charytatywne. – Jest wiele powodów, tego, że marnowana jest żywność: od kupowania zbyt dużych ilości w stosunku do potrzeb po pobieżne czytanie etykiet z datą ważności – mówi Andrea Segre z Waste Watcher.
j.k.
TRUDNE DECYZJE
Życie singli
Spis powszechny wykazał, że 42,5% 30-letnich mieszkańców Korei Płd. nie zdecydowało się na zawarcie małżeństwa. To o 6,2 pkt proc. więcej niż w 2015 r. Spis wykazał rosnącą tendencję do rezygnacji z małżeństwa wśród młodych mężczyzn. W stanie wolnym pozostaje 50,8% 30-latków. Głównym powodem jest... zastój gospodarczy. Wielu młodych Koreańczyków rezygnuje z randek, małżeństwa i posiadania dzieci, ponieważ nie mogą znaleźć satysfakcjonującej finansowo pracy. W Korei przedłuża się okres stagnacji gospodarczej i gwałtownie rosną ceny mieszkań. Wiąże się to także ze spadkiem dzietności.
j.k.",,https://www.niedziela.pl/numer/2021/41,obserwator,https://www.niedziela.pl/artykul/155814/nd/Obserwator
Spotkała się Polonijna Rada Duszpasterska Europy,Refleksja nad duszpasterstwem wśród Polonii w dobie pandemii była głównym zagadnieniem poruszonym podczas dzisiejszego posiedzenia Polonijnej Rady Duszpasterskiej Europy. Spotkanie reprezentantów polonijnych środowisk europejskich pod przewodnictwem Delegata Konferencji Episkopatu Polski ds. Duszpasterstwa Emigracji Polskiej bp. Wiesława Lechowicza odbyło się w trybie online.,"W trakcie obrad przytoczono przykłady duszpasterskich ośrodków polonijnych, w których kryzys wywołany pandemią COVID-19 stał się bodźcem prowadzącym do rozwoju wiary, a nawet do nawrócenia. Doświadczeniami duszpasterskimi podzielili się duchowni pracujący z polskimi emigrantami w Anglii, w Niemczech, we Francji i w Belgii.
Podkreślono wdzięczność wszystkim duszpasterzom – osobom duchownym, konsekrowanym i świeckim, którzy w czasie pandemii nieśli pomoc i wsparcie Polonii na całym świecie, zaznaczając stałą potrzebę nowych duszpasterzy, którzy podjęliby pracę wśród Polonii.
W wydanym po spotkaniu komunikacie członkowie rady wymienili najważniejsze polonijne wyzwania duszpasterskie, którymi uznano: towarzyszenie wiernym doświadczającym słabości duchowej i fizycznej, formowanie świeckich do aktywnego uczestnictwa we wspólnocie Kościoła oraz duszpasterstwo rodziców.
Polonijna Rada Duszpasterska Europy (dotychczas Polska Rada Duszpasterska Europy Zachodniej) zrzesza kilkadziesiąt osób – duchownych, siostry zakonne i świeckich, reprezentujących duszpasterstwo polskojęzyczne w krajach europejskich. Jej przewodniczącym jest Delegat Konferencji Episkopatu Polski ds. Duszpasterstwa Emigracji Polskiej bp Wiesław Lechowicz.
Biuro Delegata KEP ds. Duszpasterstwa Emigracji Polskiej/BP KEP
Publikujemy pełną treść Komunikatu wydanego po zebraniu plenarnym Polonijnej Rady Duszpasterskiej Europy:
KOMUNIKAT
Zebranie Plenarne Polonijnej Rady Duszpasterskiej Europy
Dnia 2 października br. odbyło się zebranie (online) Polonijnej Rady Duszpasterskiej Europy (dotychczas Polskiej Rady Duszpasterskiej Europy Zachodniej). PRDE zrzesza kilkadziesiąt osób – duchownych, sióstr zakonnych i świeckich, reprezentujących duszpasterstwo polskojęzyczne w krajach europejskich. Jej przewodniczącym jest Delegat Konferencji Episkopatu Polski ds. Duszpasterstwa Emigracji Polskiej.
Przedmiotem całodniowego spotkania PRDE, prowadzonego przez biskupa Wiesława Lechowicza, była refleksja nad duszpasterstwem wśród Polonii w dobie pandemii, ze szczególnym zwróceniem uwagi na wnioski duszpasterskie płynące z przeżywanego obecnie czasu.
REKLAMA
Inspiracją do dyskusji stały się referaty wygłoszone przez ks. dr. Przemysława Sawę (Eucharystia i Ewangelizacja „w” i „po” pandemii) i ks. dr. hab. Przemysława Artemiuka (Być otwartymi drzwiami. Kościół po pandemii).
Doświadczeniami duszpasterskimi podzielili się duchowni pracujący z polskimi emigrantami w Anglii (ks. Romuald Szczodrowski), w Niemczech (ks. Rafał Wasielewski), we Francji (ks. Jarosław Koch TChr) i w Belgii (ks. Damian Kopytto OMI).
Członkowie Rady uznali za najważniejsze duszpasterskie wyzwania: prowadzenie duszpasterstwa przez duchownych w charakterze służby, towarzyszenie wiernym doświadczającym słabości duchowej i fizycznej, formowanie świeckich do uczestnictwa i odpowiedzialności we wspólnocie Kościoła, praca w mniejszych wspólnotach, grupach i stowarzyszeniach oraz duszpasterstwo rodziców, służące kształtowaniu wiary ich dzieci. W trakcie obrad podano przykłady z duszpasterskich ośrodków polonijnych, potwierdzających, że kryzys może stać się bodźcem prowadzącym do rozwoju wiary, a nawet nawrócenia.
Spotkanie zakończyła modlitwa różańcowa za Polonię i jej duszpasterzy.
Członkowie PRDE wyrażają wdzięczność wszystkim duszpasterzom – osobom duchownym, konsekrowanym i świeckim, którzy w dobie pandemii dają świadectwo apostolskiej gorliwości i ewangelicznej posługi. Doceniając rolę duchownych we wspólnotach polonijnych, zwracają się do wspólnoty Kościoła w Polsce z prośbą o dalsze wspieranie duszpasterstwa polskojęzycznego w postaci księży udających się do pracy wśród Polonii.",BP KEP,https://www.niedziela.pl/numer/2020/5,Konferencja Episkopatu Polski,https://www.niedziela.pl/artykul/72728/Spotkala-sie-Polonijna-Rada-Duszpasterska
USA: nuncjusz prosi o odstąpienie od kary śmierci,"W liście do gubernatora stanu Missouri nuncjusz apostolski w USA skierował prośbę o odstąpienie od egzekucji Ernesta Johnsona, na znak „świętości ludzkiego życia”. „W imieniu Papieża Franciszka proszę o niewykonywanie zaplanowanej egzekucji i udzielenie skazanemu łaski” – napisał abp Christophe Pierre.","Powodem prośby nie jest uwzględnienie okoliczności zbrodni ani orzeczenia o niepełnosprawności intelektualnej skazanego, lecz wezwanie do dostrzeżenia człowieczeństwa Johnsona i świętości wszelkiego ludzkiego życia.
List został rozpowszechniony na Twitterze przez s. Helen Prejean, amerykańską zakonnicę ze Zgromadzenia Sióstr św. Józefa, która od prawie 30 lat walczy z karą śmierci w Stanach Zjednoczonych. Nuncjusz w USA zacytował także słowa z encykliki Papieża Franciszka Fratelli tutti: „Nie dawaj upustu żądzy zemsty przeciw okrucieństwom grzeszników, ale raczej bądź poruszony ranami, jakie te czyny zadały ich duszy, by realizować pragnienie ich zdrowienia”. Przypominając, że stan Missouri zajął odważne stanowisko w obronie godności życia (aborcja jest tam nielegalna od ósmego tygodnia ciąży), nuncjusz zaznaczył, że odrzucenie stosowania kary śmierci w przypadku Johnsona byłoby „równie odważnym uznaniem niezbywalnej godności osoby ludzkiej”.","Marek Krzysztofiak SJ
/vaticannews
/Waszyngton (KAI)",,USA,https://www.niedziela.pl/artykul/72708/USA-nuncjusz-prosi-o-odstapienie-od-kary
Prasa zagraniczna,"Barbara Karska przez 7 lat cierpiała z powodu napadów silnego lęku. Podczas ataku paniki kobieta trzęsła się nawet przez kilka godzin, całe jej ciało drżało tak, że momentami nie mogła ustać na nogach, miała zaburzenia widzenia. Była wtedy daleko od Boga. Pracowała w jednej z londyńskich korporacji. Dużo podróżowała, niczego jej nie brakowało, ale w sercu wciąż odczuwała pustkę.","Nowe przepisy w Watykanie
Watykan wprowadza nowe regulacje covidowe. Od 1 października na teren państwa wpuszczane będą tylko osoby z paszportem covidowym albo z zaświadczeniem o przebytej chorobie lub z aktualnym negatywnym wynikiem testu. Regulacje zostały wprowadzone na wniosek i za aprobatą Franciszka. Wyłączone są z tego osoby, które przybywają do Watykanu w celach modlitewnych, np. na Mszę św., ale w tym przypadku czas pobytu będzie ograniczony tylko do momentów modlitwy.
Pew Research Center
Katolicy się szczepią
Czy katolicy częściej niż przedstawiciele innych wyznań i religii podchodzą z rezerwą do szczepień przeciw COVID-19? W USA na pewno nie. Pew Research Center przeprowadził w ostatnim czasie dokładne badania w tej kwestii. Żeby poznać zachowania i postawy obywateli USA, wyselekcjonowano reprezentatywną grupę ponad 10 tys. osób, co pozwala wnioskować, że sondaż daje bardzo dokładne wyniki. Co z niego wynika? Między innymi to, że 82% amerykańskich katolików zadeklarowało zaszczepienie się przeciw COVID-19. To więcej niż u protestantów (73%), nie mówiąc już o chrześcijanach ewangelikalnych, którzy należą do największych sceptyków szczepionkowych – w tej grupie tylko 57% przyjęło szczepionkę. Katolicy w tym względzie wyprzedzają grupę Amerykanów, którzy deklarują, że nie są przywiązani do żadnej religii, w tym ateistów. Wśród nich zaszczepienie się deklaruje 79% badanych. Amerykańscy katolicy nie stanowią zatem na pewno o sile ruchu antyszczepionkowego za oceanem.
AsiaNews.it
Niełatwe zadanie
14 września Watykan ogłosił, że trzecim po 1990 r. arcybiskupem mińsko-mohylewskim zostanie Józef Staniewski, dotychczasowy biskup pomocniczy z Grodna i sekretarz konferencji biskupów Białorusi. Przyszłość jest jednak niepewna ze względu na sytuację wewnętrzną i zewnętrzną kraju. Alaksandr Łukaszenka siłą stłumił niezadowolenie Białorusinów manifestowane po ubiegłorocznych wyborach. Teraz dla celów polityki wewnętrznej podsyca napięcie w stosunkach z Unią Europejską, a szczególnie z sąsiadami, w tym z Polską. Nie brakuje również inspirowanych przez kręgi władzy antykatolickich prowokacji. Powtarzają się absurdalne oskarżenia o kolaborację katolików z niemieckimi faszystami w czasie II wojny światowej. Na stronie internetowej jednej z rządowych gazet ukazał się rysunek sugerujący współpracę księży z hitlerowcami. Białoruscy biskupi odrzucili te oskarżenia, ale katolicy byli niezadowoleni, że nie otrzymali wsparcia z Watykanu. Przewiduje się, że abp Staniewski niechętnie albo w ogóle nie będzie zabierał głosu w sprawach społecznych.
REKLAMA
Licis.News
Zarażony klasztor
Koronawirus nadal jest groźny, a sytuacja w biedniejszych krajach – trudna. Na Filipinach do tej pory w pełni zaszczepione zostało nieco ponad 16% populacji. Wolno postępująca akcja szczepień jest przyczyną tego, że kolejna fala pandemii nie przebiega tak łagodnie jak np. u nas. W jednym z klasztorów w Quezon City – historycznej stolicy Filipin wykryto wirusa u 62 zakonnic i ponad 50 pracowników świeckich. Służby sanitarne nakazały pełną izolację ośrodka zakonnego. Rozpoczęły także dochodzenie, które ma wykazać, jak doszło do masowego zarażenia. Wiadomo, że siostry nie były zaszczepione.
The Tablet
Przejmują kościół
Stowarzyszenie Piusa X, popularnie nazywane lefebrystami, przejęło XIII-wieczny kościół Minorytów – jeden z najbardziej znanych i najcenniejszych pod względem historycznym kościołów w Wiedniu. Lefebryści nie musieli kupować świątyni, bo była ona własnością niezależnego od Kościoła katolickiego, prywatnego stowarzyszenia Matki Bożej Śnieżnej. Przed kilkoma miesiącami jego władze z własnej inicjatywy wyraziły wolę przekazania obiektu na własność Stowarzyszeniu Piusa X, z czego lefebryści bardzo się ucieszyli, bo od lat poszukiwali swojego miejsca w stolicy Austrii. Sytuacja jest o tyle skomplikowana, że kościół od czasu cesarza Józefa II był przeznaczony do sprawowania w nim duszpasterskiej opieki nad Włochami, którzy przebywają w Wiedniu. Dziś nad Dunajem mieszka silna, 13,5-tysięczna wspólnota włoska. Archidiecezja wiedeńska jest zaskoczona faktem tej darowizny. Dowiedziała się o niej z mediów i natychmiast wystosowała komunikat, że od tej pory nie bierze odpowiedzialności za to, co będzie się działo w kościele Minorytów.",PR,https://www.niedziela.pl/numer/2021/40,prasa,https://www.niedziela.pl/artykul/155716/nd/Prasa-zagraniczna
Idźcie i głoście w czasach zarazy,Celem zjazdu było zebranie dotychczasowych doświadczeń działalności w warunkach pandemii i nakreślenie drogowskazów na przyszłość.,"Na początku pandemii COVID-19 trudno było zrozumieć, dlaczego dobro, którym jest działalność Spotkań Małżeńskich, jakby się załamuje. Od razu jednak przypomniały się nam słowa Jezusa: «Będziecie słyszeć o wojnach i odgłos wojen; baczcie! Nie trwóżcie się tym! (...) Wystąpi głód i zaraza (...). Lecz kto wytrwa do końca, ten będzie zbawiony» (Mt 24, 6-13). A zatem trzeba wytrwać w duchowości, charyzmacie i misji Spotkań Małżeńskich. Mimo zarazy. Pan Bóg doświadcza nas, animatorów (zresztą cały Kościół), jak złoto w tyglu. Tym bardziej zwracamy się do Chrystusa i prosimy o pomoc, by Jego dzieło nie tylko nie zginęło, ale się rozwinęło. Chodzi o zobaczenie kryzysu jako szansy na rozwój duchowości, charyzmatu i misji Spotkań Małżeńskich”.
Tymi słowami rozpoczęliśmy Międzynarodowy Kongres Animatorów, który odbył się w Kalwarii Zebrzydowskiej w dniach 17-19 września. W zjeździe uczestniczyło – bezpośrednio lub zdalnie – 250 osób z 14 krajów. Honorowy patronat objęli nuncjusz apostolski w Polsce abp Salvatore Pennacchio, metropolita krakowski abp Marek Jędraszewski, Krajowe Duszpasterstwo Rodzin, a także marszałek woj. małopolskiego Witold Kozłowski. Patronat medialny objęła m.in. Niedziela. Celem zjazdu było zebranie dotychczasowych doświadczeń działalności w warunkach pandemii i nakreślenie drogowskazów na przyszłość. Rozważaliśmy, w jaki sposób w nowej rzeczywistości owocnie realizować charyzmat, którym jest dialog jako styl życia na co dzień i droga do świętości.
Tematyka zjazdu objęła przede wszystkim zakres stosowania form zdalnych. Wprowadzaliśmy je z wielką ostrożnością, ucząc się przede wszystkim wrażliwości na drugiego człowieka, zmieniając swoje własne przyzwyczajenia, schematy myślowe, pokonując lęki i uprzedzenia. Stopniowo rozpoznawaliśmy, że jesteśmy w stanie – jako animatorzy – zdalnie inspirować dialog zarówno u narzeczonych, jak i w małżeństwach, a nawet w małżeństwach w kryzysie. To było uczenie się nowych umiejętności dzielenia się duchowością i odczytywanie nowych aspektów charyzmatu. Przyjmujemy to jako szczególny dar Boży.
REKLAMA
Wielu odpowiedzialnych za Spotkania Małżeńskie podkreślało, że dzięki kontaktom zdalnym mogą docierać do osób, które bardzo potrzebują dialogu, a które nigdy nie uczestniczyły w rekolekcjach czy innych formach naszej działalności z powodu małych dzieci, opieki nad chorymi w rodzinie lub odległości. Uczestniczenie w formach zdalnych jest jedyną możliwością poznania i doświadczenia dialogu jako metody komunikacji. Wielu uczestników mówiło o wartości dialogu prowadzonego z inspiracji animatorów w codziennych warunkach we własnym domu.
Promujemy włączenie pracy zdalnej do Spotkań Małżeńskich na stałe jako nowy nurt dla tych, którzy z różnych powodów nie mogą wyjechać na rekolekcje, a ich małżeństwo bardzo potrzebuje dialogu, odnowienia i odbudowania więzi. Promujemy też zdalne prowadzenie Wieczorów dla Zakochanych, czyli przygotowujących się do małżeństwa, gdyż widzimy owocność także tej formy pracy.
W drogowskazy działalności Spotkań Małżeńskich wpisała się homilia krakowskiego biskupa pomocniczego Janusza Mastalskiego podczas Mszy św. 18 września. Podkreślił on ważność budowania zaufania w małżeństwie i rodzinie, dbania o siebie nawzajem oraz dialogu. Wszystko to powinno być oparte na miłości Chrystusowej.
Jako myśl przewodnią działalności Spotkań Małżeńskich na rok 2021/2022 przedstawiliśmy: „Idźcie i głoście dobrą nowinę o dialogu aż po krańce ziemi – na żywo i zdalnie”.",Irena i Jerzy Grzybowscy,https://www.niedziela.pl/numer/2021/40,Międzynarodowy Kongres Animatorów,https://www.niedziela.pl/artykul/155714/nd/Idzcie-i-gloscie-w-czasach-zarazy
Po co biskupi jadą do Rzymu?,"Nie jest tak, że każdy idzie własną drogą. Stanowimy kolegium, na którego czele stoi papież. Kardynał Ratzinger mówi, że jedność ma na imię Piotr i swoją siedzibę w Rzymie – podkreśla bp Krzysztof Nitkiewicz.","Ks. Jarosław Grabowski: Czy to prawda, że polscy hierarchowie zostali wezwani w trybie pilnym przez papieża Franciszka?
Bp Krzysztof Nitkiewicz: To nie jest wezwanie, lecz zaproszenie, które jest czymś zwyczajnym, wynikającym z przepisów. Mówi o tym kanon 400 §1 Kodeksu prawa kanonicznego. Zobowiązuje on biskupów do tego, aby co 5 lat przedłożyli Stolicy Apostolskiej sprawozdanie o stanie diecezji i spotkali się z Ojcem Świętym. Tymczasem od ostatniej wizyty minęło już 7 lat, więc nie był to niespodziewany nakaz. Jesteśmy nawet spóźnieni z powodu pandemii COVID-19. Zresztą niedawno papież przyjmował biskupów francuskich i nikt nie mówił wtedy o rozliczaniu ich z zaniedbań. Tutaj należy sięgnąć do genezy wizyty ad limina.
Czym jest zatem wizyta ad limina Apostolorum?
Najpierw chciałbym wyjaśnić samo wyrażenie. W literaturze polskiej oraz w różnych słownikach można znaleźć tłumaczenie zwrotu wizyta ad limina Apostolorum jako odwiedziny progów Apostolskich lub Apostołów. Biorąc jednak pod uwagę tradycję Kościoła oraz literaturę specjalistyczną, należałoby mówić o odwiedzinach grobów Apostołów, w domyśle świętych Piotra i Pawła. Grób stanowi przecież swoisty próg pomiędzy życiem ziemskim i wiecznym. Kościół, którego kamieniem węgielnym i głową jest Jezus Chrystus, został zbudowany na fundamencie Apostołów, na ich nauce oraz świadectwie. Od starożytności uważano autorytet apostolski za kryterium ortodoksji. Dlatego złożymy wyznanie naszej wiary właśnie przy grobach apostolskich. Jednocześnie zostaniemy przyjęci przez Ojca Świętego Franciszka, który jako następca św. Piotra sprawuje z woli Chrystusa władzę prymatu. A jak powiedział św. Ambroży: „gdzie Piotr, tam Kościół”.
Skąd się wywodzi ta praktyka?
Na przestrzeni wieków biskupi z całego świata regularnie odwiedzali Rzym i spotykali się z papieżem. Obowiązek wizyty ad limina został wprowadzony przez papieża Sykstusa V w 1585 r., a pierwsi biskupi złożyli sprawozdania o stanie swoich diecezji 2 lata później. Początkowo wizyta miała się odbywać co 3 lata i była związana z wdrażaniem reformy trydenckiej. W związku z tym wszystko koordynowała Święta Kongregacja Soboru, obecnie natomiast należy to do Kongregacji Biskupów. Wiadomo, że kiedyś nie było takich środków komunikacji jak dzisiaj, stąd jeśli biskup nie mógł odbyć podróży do Wiecznego Miasta osobiście, to wysyłał ze sprawozdaniem swojego delegata. Nawet dzisiejsze prawo kanoniczne przewiduje podobną możliwość. Myślę jednak, że stawimy się tym razem w komplecie, przynajmniej ordynariusze.
REKLAMA
Wizyta ad limina nie jest więc spotkaniem czysto formalnym...
Absolutnie nie. Obok charakteru prawno-administracyjnego wizyta ta ma także fundament teologiczny. Jesteśmy złączeni ze sobą w Chrystusie przez chrzest, przez sukcesję apostolską oraz przez osobę następcy św. Piotra. Spotykamy się zatem jak bracia i rozmawiamy o sprawach Kościoła, o naszych radościach i smutkach. Opowiemy o tym, co robimy, a zarazem przyjmiemy wszystkie pouczenia i zalecenia Ojca Świętego oraz jego współpracowników, bo przecież biskup Rzymu jest zwornikiem jedności Kościoła.
Zmieniła się sytuacja, zmieniły się problemy duszpasterskie, ale znaczenie wizyty jest ciągle takie samo.
Jak już powiedziałem, chodzi o umocnienie więzi z następcą św. Piotra, o potwierdzenie ciągłości wiary i tradycji w naszych Kościołach lokalnych. Kardynał Joseph Ratzinger zauważył przed laty, że biskupi nie są jakimś zbiorem bliżej nieokreślonych elementów. Nie jest tak, że każdy idzie własną drogą. Stanowimy kolegium, na którego czele stoi papież. Kardynał Ratzinger mówi, że jedność ma na imię Piotr i swoją siedzibę w Rzymie. Udajemy się tam, by pokazać, że jesteśmy w jedności z Ojcem Świętym. Cum Petro et sub Petro – z Piotrem i pod Piotrem.
REKLAMA
Ostatnio w mediach pojawiają się oskarżenia wobec KEP, że hierarchowie nie robią tego, czego oczekuje papież.
Osoby, które tak mówią, najwyraźniej nie znają Kościoła w Polsce. Wsłuchujemy się w głos papieża, cytujemy jego samego oraz dokumenty Stolicy Apostolskiej w naszych wypowiedziach i staramy się wprowadzać je w życie. Jedziemy do Rzymu, by powiedzieć: Ojcze Święty, jesteśmy z tobą! Ta jedność, którą nazywamy „komunią kościelną”, wyraża się w naszej codziennej posłudze.
Nikt z biskupów nie będzie rozliczany w watykańskich dykasteriach?
Tego nie wiem. Zwrócenie natomiast uwagi na jakieś niedociągnięcia czy błędy stanowi zawsze szansę na poprawę. Chodzi o to, aby Kościół był naprawdę Chrystusowy i piękniejszy. W czasie mojej pracy w Kongregacji Kościołów Wschodnich zawsze przedkładaliśmy kardynałowi prefektowi kwestie, o których trzeba porozmawiać z biskupami przybywającymi z wizytą ad limina. Poszczególne dykasterie Kurii Rzymskiej dobrze znają sytuację w naszych diecezjach, gdyż są w stałym kontakcie z Nuncjaturą Apostolską, prowadzą z nami korespondencję. Kiedy więc pojawiają się problemy, są one rozwiązywane na bieżąco. Spotkania z Ojcem Świętym oraz w Sekretariacie Stanu, kongregacjach, radach i trybunałach będą z pewnością okazją do tego, aby pogłębić różne zagadnienia, poszerzyć problematykę, zapytać. Nie wszystko można załatwić listownie albo przez telefon. Bezpośrednia rozmowa to zupełnie coś innego. Kiedyś punktem wyjścia były sprawozdania biskupów o stanie diecezji. W mojej relacji napisałem np. o tym, że rośnie rola osób świeckich w Kościele, a jednocześnie jest mniej powołań i coraz częściej zdarzają się odejścia z Kościoła. Odniosłem się także do problemów związanych z pedofilią i dyscypliną duchowieństwa. Jadę do Rzymu z przekonaniem, że będzie to bardzo ważny tydzień. Zresztą do Wiecznego Miasta zawsze wracam jak do siebie.
REKLAMA
Żyjemy już synodem. Poprzedzający XVI Zwyczajne Zgromadzenie Ogólne Synodu Biskupów dokument Instrumentum laboris zawiera ciekawe i ważne pytania. Jak rozumieć wizję synodalności papieża Franciszka? I jak ją adaptować w Polsce?
Zacznę ponownie od doświadczenia z Rzymu. Co niedzielę jeździłem z pomocą duszpasterską do parafii San Clemente Papa, która liczy 25 tys. wiernych, a pracują tam tylko proboszcz i dwóch wikariuszy. I ta parafia – bardzo żywa, prężna – funkcjonowała przy dużym zaangażowaniu osób świeckich. Wystarczy powiedzieć, że miała dwadzieścia siedem grup duszpasterskich. Na ich czele stali z reguły świeccy. Oni także rozliczali parafię finansowo i pracowali w kancelarii parafialnej. Przede wszystkim jednak rozmawiali ze sobą i z proboszczem, który co pewien czas zapraszał wszystkich odpowiedzialnych na obiad. Droga synodalna Ojca Świętego Franciszka ma przebiegać zgodnie z trzema drogowskazami: komunia, uczestnictwo, misja. Papież mówił o tym przed kilkoma dniami do przedstawicieli diecezji rzymskiej. W swoim przemówieniu powtórzył kilkakrotnie, że mamy razem słuchać Ducha Świętego, siebie nawzajem i ze sobą rozmawiać. Zaczynać od dołu, ale nie aspirować do stworzenia katolickiego parlamentu. Zaangażowanie większej liczby osób świeckich nie zawsze jest jednak proste.
Dlaczego?
W diecezji sandomierskiej trwa od kilku lat synod diecezjalny. Część jego członków stanowią świeccy. Niektórzy nie widzieli siebie w tej roli, inni usprawiedliwiali się obowiązkami, a czasami księża mówili po prostu: nie mam nikogo. Nie jesteśmy tu bez winy. Przecież rady parafialne zajmują się głównie sprawami materialnymi, takimi jak: remonty, dzierżawa albo sprzedaż ziemi, funkcjonowanie cmentarza. Przy okazji wizytacji kanonicznej parafii spotykam się zawsze z radą parafialną w obecności księdza proboszcza i zachęcam, aby poszerzyli zakres współpracy. Wygląda ona znacznie lepiej w dziedzinie katechezy oraz duszpasterstwa rodzin. Na szczęście kiedy rozesłaliśmy po diecezji pierwszy projekt uchwał synodalnych, napłynęło ponad 400 propozycji zmian. I z roku na rok synod nabiera tempa. Obecnie jesteśmy na etapie zatwierdzania dokumentu końcowego. Musimy sobie lepiej przyswoić wizję synodalności papieża Franciszka, by przełamać stereotypy.
REKLAMA
Czy rzeczywiście, zdaniem Księdza Biskupa, świeccy w Polsce tak bardzo chcą się angażować w życie Kościoła, czy raczej tylko mówią o zmianach? A może chcą go reformować na własną modłę?
To ważne pytanie, bo dotyczy tego, w którą stronę mają pójść zmiany: czy będą szły w kierunku wskazanym przez papieża Franciszka – a ten wynika przecież z Ewangelii i nie przekreśla jednym pociągnięciem tego, co było dotąd – czy raczej mają doprowadzić do nadania Kościołowi jakiejś nowej formy. Tylko czy wtedy będzie to jeszcze Kościół katolicki? Chodzi m.in. o udzielanie sakramentu święceń, pojmowanie małżeństwa i rodziny, kwestie etyczne. Nie ulega natomiast wątpliwości, że świeccy powinni mieć większą współodpowiedzialność za Kościół, jednak bez wywracania do góry nogami doktryny i tradycji, które ukształtowały się pod wpływem Ducha Świętego.
W grudniu 2020 r. powołał Ksiądz Biskup „Katolickie Forum Dyskusyjne”, które wywołało gwałtowne reakcje. Czy to oznacza, że w Polsce zarówno katolicy, jak i ci, którzy obserwują Kościół z zewnątrz, nie są gotowi na dyskusje?
Gwałtownie zareagowały osoby mające inną wizję człowieka i świata niż Kościół, chociaż formalnie do niego należą. Mogło to również wynikać ze złych doświadczeń w parafii czy na katechezie. Takie sytuacje wykorzystują partie polityczne, które dąży do marginalizacji Kościoła katolickiego, a Sandomierz zawsze był mocno z nim związany. Według niektórych – za mocno. Mimo to musimy ze sobą rozmawiać, bo dopiero dzięki dialogowi widzi się więcej...
REKLAMA
Czy jako katolicy mamy jeszcze większościowy głos w Polsce czy schodzimy już do poziomu grupy, z którą niewielu się liczy?
Wydaje mi się, że dzisiaj ważniejsze jest świadectwo niż operowanie pojęciami: większościowy, mniejszościowy. Co z tego, że należę do grupy większościowej, jeśli jestem nieobecny jako katolik w życiu społecznym, jestem – jak to ktoś kiedyś trafnie powiedział – katolikiem „bezobjawowym” albo takim, który nie myśli po katolicku. Dotyczy to zarówno duchownych, jak i świeckich. Bycie w dużej grupie może nieraz stanowić usprawiedliwienie, że inni za mnie coś zrobią. Z kolei kompleks mniejszości prowadzi do przewrażliwienia na własnym punkcie, do ciągłego poczucia krzywdy, pretensjonalności. Dużo ważniejsze są osobiste zjednoczenie z Chrystusem i chrześcijańskie życie.
Chrześcijanie są podzieleni, ale jak wiemy, te podziały są częścią historii Kościoła powszechnego. Czy jest to wynik pluralizmu w myśleniu oraz zarządzaniu?
Wszystko jest ze sobą powiązane, jednakże pierwszą przyczyną podziałów pozostaje grzech. Stąd na drodze do jedności musi być najpierw nawrócenie. Różne są koncepcje jedności w dialogu ekumenicznym, różne w katolicyzmie, choć u nas cieszymy się już jednością widzialną. Ona nie wyklucza różnorodności, wręcz przeciwnie – różnorodność stanowi wielkie bogactwo. Popatrzmy np. na katolickie Kościoły wschodnie, tak bardzo mi bliskie, czy nawet na nasze diecezje, przysłuchajmy się dyskusjom na wydziałach teologicznych oraz w naszych domach. To jest prawdziwe bogactwo. Pod warunkiem jednak, że zgodnie z wolą Pana Jezusa będziemy się wzajemnie miłowali jak On nas umiłował, a ramy doktrynalne czy dyscyplinarne mogą nam w tym pomóc.",Ks. Jarosław Grabowski,https://www.niedziela.pl/numer/2021/40,ad limina,https://www.niedziela.pl/artykul/155706/nd/Po-co-biskupi-jada-do-Rzymu
Episkopat USA: polityka migracyjna jest niesprawiedliwa,"Bieżąca polityka migracyjna Stanów Zjednoczonych zaprzecza rzeczywistości. Bezbronność potrzebujących jest podważana – oświadczył bp Mario E. Dorsonville, przedstawiciel amerykańskiego episkopatu ds. migracji.","W ciągu ostatnich tygodni wzrosła liczba migrantów przebywających w sektorze Del Rio na granicy amerykańsko-meksykańskiej. Większość z nich to Haitańczycy, wcześniej zmuszeni do ucieczki i tułaczki po Ameryce Łacińskiej z powodu sytuacji w swoim kraju, naznaczonej głębokim kryzysem. Wiele czynników, przede wszystkim przemoc, zamieszki polityczne po zabójstwie prezydenta Jovenela Moïse, niedawne trzęsienie ziemi i upadająca gospodarka, a także pandemia COVID-19, wymusiło na nich migrację do Stanów Zjednoczonych.
Wobec pojawiających się w mediach relacji przedstawiających wstrząsające przypadki złego traktowania i wykorzystywania migrantów, Amerykański Departament Bezpieczeństwa Wewnętrznego (DHS) zareagował zwiększeniem personelu w regionie, zamknięciem portu wejściowego Del Rio i przyspieszeniem usuwania migrantów ze Stanów Zjednoczonych. Choć zła sytuacja na Haiti skłoniła sekretarza Departamentu do zmiany statusu tego kraju na ochronny, zezwalający niektórym Haitańczykom na przebywanie i pracę w Stanach Zjednoczonych przez okres osiemnastu miesięcy, nie przeszkadza to m.in. jednoczesnemu organizowaniu lotów deportacyjnych.
W odpowiedzi na te wydarzenia, bp Mario E. Dorsonville, pomocniczy biskup Waszyngtonu i przewodniczący Komitetu ds. Migracji Konferencji Biskupów Katolickich USA (USCCB) oraz s. Donna Markham OP, dyrektor generalny jednej z amerykańskich organizacji pomocowych Catholic Charities USA, wydali oświadczenie, w którym zaapelowali o „sprawiedliwy, uporządkowany i humanitarny” system imigracyjny.
REKLAMA
„Obecna polityka i przyspieszone wydalenie migrantów zbyt często zaprzeczają rzeczywistości przymusowej migracji, lekceważą odpowiedzialność zapisaną w prawie krajowym i międzynarodowym oraz podważają bezbronność tych, wobec których są stosowane” – czytamy w oświadczeniu.
„Jako Kościół, w służbie całego ludu Bożego przyjmujemy wezwanie Chrystusa do przyjęcia przybysza i towarzyszenia mu. Pamiętamy o tym obowiązku i zasmucamy się, widząc takie lekceważenie ludzkiej godności. W każdym migrancie widzimy oblicze Chrystusa. Wzywamy rząd USA do ponownej oceny traktowania migrantów w Del Rio i innych miejscach wzdłuż granicy amerykańsko-meksykańskiej, zwłaszcza Haitańczyków. Oprócz tych usług i prac świadczonych przez wiele instytucji katolickich, modlimy się za tych migrantów i wszystkich tych, którzy szukają bezpieczeństwa, bezpieczeństwa i możliwości rozwoju zgodnie z godnością daną im przez Boga”.","Marek Krzysztofiak SJ
/vaticannews
/Waszyngton (KAI)",,episkopat,https://www.niedziela.pl/artykul/72379/Episkopat-USA-polityka-migracyjna-jest
Jesteśmy dumni z patrona,"Święty Michał Archanioł patronuje parafii w Olbrachtowie. Pod jego wezwaniem znajdują się tam dwa kościoły, a wierni mają w nim wielkiego orędownika.","Uroczystości ku czci Wodza Niebieskich Zastępów odbędą się tu 29 września z udziałem biskupa diecezjalnego. Będzie się modlił i prosił Pana Boga o błogosławieństwo dla wspólnoty, ale też udzieli sakramentu bierzmowania młodzieży z parafii, grupie 31 młodych osób.
Wydzielona z Miłosierdzia
Po wojnie, gdy miejscowości tworzące obecną parafię powróciły do Polski, od samego początku zaczęto organizować tu życie religijne. Początkowo należały one do żarskich parafii, m.in Miłosierdzia Bożego, gdzie proboszczem był ks. Ludwik Lewandowski. To z jego inicjatywy powołano w Olbrachtowie samodzielną parafię, a kapłan został jej pierwszym proboszczem. – Parafia św. Michała Archanioła powstała 24 sierpnia 2001 r. na mocy dekretu bp. Adama Dyczkowskiego i została wydzielona z żarskiej parafii Miłosierdzia Bożego. W tym roku obchodzimy 20-lecie jej powstania – mówi ks. Arkadiusz Rzepecki, który od niespełna roku jest administratorem parafii. – Następcą ks. Lewandowskiego był ks. Zygmunt Czepirski, który otoczył parafię i kościół w Olbrachtowie ogromną miłością i zaangażowaniem. Za jego posługi dokonano tutaj znaczących remontów: wymieniono dach, wykonano elewację, odmalowano kościół wewnątrz i wybudowano nowy ołtarz. Oprócz tego ks. Czepirski zajął się sprawą chorych, tworząc hospicjum, które znajduje się na terenie miasta Żary. W jego powstanie bardzo mocno zaangażowali się również nasi parafianie. Obecnie do naszej posługi należy również opieka duszpasterska nad hospicjum. Ksiądz Zygmunt wybudował to miejsce, natomiast zmarł kilka dni przed jego otwarciem, po 10 latach pracy w parafii. Jego ciało spoczywa przy kościele parafialnym w Olbrachtowie – dodaje ks. Rzetecki.
Sam kościół parafialny w Olbrachtowie jest zabytkowy, wybudowany na przełomie XIV-XV wieku w gotyku z kamienia polnego. Niedawno odsłonięto w nim fragmenty fresków na sklepieniu, część z nich bardzo mocno związana jest z dawnymi właścicielami Żar, rodem von Promnitz. Większość z nich czeka jednak na odkrycie, co znaczenie upiększyłoby świątynię, na co z kolei potrzebne są fundusze.
REKLAMA
Metalowa figurka
Ksiądz Arkadiusz Rzetecki objął parafię w Olbrachtowie 19 grudnia 2020 r. w dość nietypowych okolicznościach, bo na kilka dni przed Bożym Narodzeniem. Wcześniej pełnił posługę jako wikariusz w parafii Chrystusa Króla w Gorzowie. – Kościół w Olbrachtowie jest pod wezwaniem św. Michała Archanioła, który jest dość znaczącą postacią w historii Kościoła, również w liturgii i gdy chodzi o Stary Testament, mamy więc potężnego patrona. Żeby było ciekawiej, parafia składa się z czterech miejscowości, w dwóch z nich znajdują się kościoły pod jego wezwaniem – to kościół parafialny w Olbrachtowie i filialny w Piotrowie (do parafii należą również Drozdów i Mielno). Widzę, że będzie on w sposób szczególny oddziaływał na moje kapłaństwo i moją pracę – mówi ks. Rzetecki.
Z jego przejściem do Olbrachtowa związana jest ciekawa historia. – Wcześniej pracowałem w parafii Chrystusa Króla w Gorzowie, gdzie proboszczem jest ks. Jerzy Piasecki, który jest również kapelanem policji w naszym województwie. A wiemy doskonale, że patronem policji jest Michał Archanioł. Pewnego razu odprawialiśmy Mszę św. w intencji jednego z policjantów, który zachorował na COVID, a jego stan był dość poważny. Modliliśmy się dla niego o zdrowie przez wstawiennictwo św. Michała. Po Eucharystii przyszła do zakrystii pani, która zaczęła prowadzić rozmowę z proboszczem. W pewnym momencie popatrzyła na mnie i zapytała proboszcza: „A jak sprawuje się wikary?”, gdy proboszcz odpowiedział, że dobrze, kontynuowała: „A zasługuje na figurkę św. Michała?”. Ksiądz Piasecki odpowiedział, że jak najbardziej, i wtedy ta kobieta podarowała mi figurkę Archanioła. Gdy postawiłem ją na swoim biurku, pomyślałem: „Święty Michale, ciekawe, czego zwiastunem będziesz w moim życiu”. Po kilku tygodniach dostałem parafię, w której on jest patronem.
REKLAMA
Któż jak Bóg!
Hebrajskie imię Mika’el znaczy „Któż jak Bóg”. Według tradycji chrześcijańskiej, kiedy Szatan zbuntował się przeciwko Bogu i nakłonił do buntu 1/3 aniołów, Michał miał wystąpić jako pierwszy przeciwko niemu z okrzykiem: „Któż jak Bóg!”. – Jest jednym z archaniołów, który w historii zbawienia zajmuje bardzo ważne miejsce. Jest tym, który stoi najbliżej Pana Boga i wykonuje Jego polecenia. Jest również tym, który jako jeden z archaniołów staje do walki z tymi aniołami, którzy będąc w niebie, blisko Pana Boga, zbuntowali się przeciw Niemu. I – jak podaje tradycja Kościoła i Apokalipsa – doszło do wielkiej walki pomiędzy tymi, którzy stanęli po stronie Boga, i tymi, którzy się Mu sprzeciwili – mówi ks. Rzetecki. – Święty Michał jest tym, który gromi złego ducha, gromi szatana i strąca go w czeluście piekielne. Dlatego w ikonografii i rzeźbie jest przedstawiany w zbroi, z mieczem w dłoni, który trzyma na łańcuchu pokonanego szatana, miażdżąc mu stopą głowę. Dla niego nie ma rzeczy niemożliwych i dla Pana Boga jest w stanie zrobić wszystko. A jeżeli jest tak potężny w walce ze złem, to i nam przyjdzie z pomocą, kiedy będziemy kierowali do niego prośby o pomoc w pokonywaniu pokus złego ducha w naszym codziennym życiu – dodaje.
Wielki szacunek
Ważnym wydarzeniem w życiu parafii jest doroczny przegląd pieśni i piosenki religijnej ANGELANA, odbywający się przeważnie w czerwcu, a połączony jest z festynem. Ostatnio nie odbył się z powodu pandemii, jednak – jak zapewnia proboszcz – są plany, aby powrócił w przyszłym roku. W parafii w Olbrachtowie, podobnie jak w wielu innych kościołach diecezji, po każdej Mszy św. jest odmawiana modlitwa do św. Michała Archanioła.
– Nasi parafianie mają do niego wielki szacunek, są dumni z tego, że mają takiego patrona. Przychodzą na Mszę św., modlą się przed jego obrazem, zanoszą do niego różne prośby. Na pewno wprowadzimy w parafii nabożeństwo do św. Michała Archanioła, które będziemy systematycznie odmawiać. Chciałbym również założyć dla mężczyzn grupę Rycerzy św. Michała Archanioła, która będzie nas wspierać w modlitwie. Widzimy, co teraz dzieje się na świecie. Wydaje mi się, że powinniśmy na nowo odkryć postać św. Michała, dlatego będziemy się starać, by jego kult, który w parafii jest ogromny, jeszcze bardziej rozwijać.",Kamil Krasowski,https://www.niedziela.pl/numer/2021/39,prezentacja parafii,https://www.niedziela.pl/artykul/155698/nd/Jestesmy-dumni-z-patrona
"”Cieszę się, że jest tutaj miejsce, gdzie mieszka Bóg” - ""Sacramentum dedicationis"" w Pruszowicach","Uroczystościom dedykacji kościoła filialnego pw. św. Jana Pawła II przewodniczył ks. abp Józef Kupny, metropolita wrocławski. Świątynia była budowana kilkanaście lat, a nad budową czuwał proboszcz parafii pw. Najświętszego Serca Pana Jezusa we Wrocławiu - Pawłowicach - ks.kan. Michał Machał.","Zanim rozpoczęła się Eucharystia, wierni przywitali metropolitę wrocławskiego w swojej świątyni, a przedstawicielka parafii przedstawiła historię powstania świątyni.- Uczestniczymy w uroczystości, która pierwotnie miała się odbyć 6 czerwca, a następnie  20 października 2020 roku, a przesunięta ze względu na pandemię COVID -19 - na 18 września 2021. Przygotowani duchowo przez parafialne misje święte oraz dni skupienia i rekolekcje przed odpustem naszej parafii przystępujemy do wielkiej uroczystości w naszym kościele.
Przedstawiciele parafii symbolicznie przekazali metropolicie wrocławskiemu klucze do świątyni, podziękowali za wszelką życzliwość i poprosili o przewodniczenie obrzędom.
Podczas homilii ks. arcybiskup przywołał historię związaną z powstaniem pierwszych kościołów - W pierwszych wiekach chrześcijaństwa nie znano czegoś takiego jak poświęcenie kościoła. Wtedy nie budowano kościołów. Dla nich Kościół oznaczał zgromadzenie. Wypowiadając to słowo, myśleli o konkretnej wspólnocie. Gromadzili się w mieszkaniu jednego z wierzących na wspólnym łamaniu chleba, dzisiaj powiedzielibyśmy - na Eucharystii. Wtedy mówiono, że zebrał się Kościół.
Po podpisaniu Edyktu mediolańskiego chrześcijaństwo stało się oficjalną religią, co spowodowało jego rozkwit. Przez to wierzącym w Chrystusa zaczęło przysługiwać prawo do budowania świątyń i ofiarować to miejsce Bogu. I tak trwa aż do dziś - Możemy powiedzieć, że wy chcecie oddać dom, który wybudowaliście, Panu Jezusowi. Chcecie, żeby tu gromadził się Kościół, czyli wasza wspólnota. Wyrażacie pragnienie, aby przez łamanie chleba, modlitwę, czytanie słowa Bożego i sprawowanie sakramentów ten Kościół wciąż się rozwijał, karmił, po prostu żył. To miejsce już na zawsze pozostanie świadectwem waszej wiary - podkreślił abp Kupny.
Był to też dobry moment, aby podziękować wszystkim, którzy przyczynili się do budowy świątyni pw. św. Jana Pawła II.
REKLAMA
Podczas Mszy św. z obrzędem dedykacji kościoła, może być czytana Ewangelia o Zacheuszu. - Ta Ewangelia może nas zaskakiwać. To Zacheusz szukał Pana Jezusa i był bardzo ciekawy spotkania z nim. Gdy dowiedział się, że Jezus będzie przechodził niedaleko, wszedł na drzewo, bo był niskiego wzrostu. W rzeczywistości to nie Zacheusz poszukiwał Jezusa. To Jezus szukał Zacheusza. Sam tłumaczył, że przyszedł szukać i ocalić to, co zginęło. Jezus szukał tych, którzy się pogubili czy odeszli od Boga. To Jezusowi bardziej zależało na spotkaniu niż Zacheuszowi. Jezus nie czeka na zaproszenie, tylko mówi: ""Muszę się zatrzymać w twoim domu"". Jezus nie przechodzi obojętnie obok człowieka, bo jest w nim wola spotkania -nauczał abp Józef Kupny.
Ciekawe jest to, że Zacheusz należał do osób, które były w lokalnej społeczności znienawidzone. Tymczasem Jezusowe działanie należy do zupełnie innych niż ludzkie odruchy czy stereotypy - Jezus mówi [do Zacheusza - przyp. red.], że dziś zbawienie stało się udziałem tego domu. Jezus ogłasza zbawienie Zacheuszowi nie dlatego, że jego postawa była odpowiednia czy zrobił coś dobrego, ale dlatego, kim jest. A jest „Synem Abrahama”, czyli dzieckiem Boga. Ludzie widzieli w Zacheuszu grzesznika, złodzieja, człowieka godnego pogardy. Być może w takich kategoriach Zacheusz myślał o sobie. Przyznaje się do tego, że krzywdził ludzi i być może zagubił obraz dziecka Boga. Tymczasem Jezus odkrywa przed nim, że wciąż nim jest- tłumaczył abp Kupny.
Jezus potrafi dostrzec w człowieku to, czego ludzie nie potrafią zauważyć. I Chrystus chce, aby patrzyć na Niego. W dalszej części metropolita wrocławski odniósł się do współczesnej postawy przypodobania się innym - Szczególnie dotyka to ludzi młodych, którzy na portalach społecznościowych publikują mnóstwo zdjęć i filmów tylko po to, aby zebrać jak najwięcej pozytywnych komentarzy. Przy okazji uciekają się do manipulacji, retuszy, udają innych, niż są w rzeczywistości, tylko po to, aby zostać dobrze odebranym przez znajomych. Dla nich samych jest to udręka. Ciągle muszą się o coś starać, dodawać, pokazywać siebie z jak najlepszej strony itp. [...] Jest wielu, którzy tak czynią, a tak rzadko pytają się - Kogo widzi we mnie Chrystus? Martwimy się, jak nas widzą bliźni, a zapominamy o tym, jak nas spostrzega Jezus- zauważył metropolita.
REKLAMA
Nawiązując do patrona świątyni, hierarcha wspominał spotkania z papieżem św. Janem Pawłem II. Zaznaczył przy tym, że wiele osób spotykając się z Ojcem Świętym podkreślało niezwykłość jego wzroku - Sam kilka razy miałem okazję spojrzeć mu w oczy - gdy patrzył, to jakby dotykał duszy. Był to wzrok życzliwości, dobroci, otwartości. Wiele osób mówi wprost, że spotkanie ze wzrokiem Jana Pawła II było momentem przemiany, odbicia się od dna. Często stali w tłumie, a mieli wrażenie, jakby patrzył tylko na nich. Wtedy wracała nadzieja, podejmowali próbę nawrócenia, przekonywali się, że nie wszystko jest stracone. Ten wzrok papieża pozwalał odnaleźć poczucie godności i wartości. To jest dokładnie to samo, co przeżył Zacheusz, kiedy Jezus dostrzegł w nim dziecko Boże - mówił ks. arcybiskup.
Zacheusz nie pozostał obojętny na wzrok Jezusa i zmienia swoje życie. Doświadczenie miłości Bożej sprawia, że człowiek nie pozostaje taki sam, a wręcz przeciwnie otwiera się na Boga i człowieka. Stąd też metropolita wyraził prośbę, aby dzielić się z najbliższymi swoim spotkaniem z Chrystusem - Kiedy pozwolicie spojrzeć na siebie Jezusowi, niech w pierwszej kolejności owoców tego doświadczą ci, z którymi mieszkacie pod jednym dachem. Niech wasi najbliżsi jako pierwsi doświadczą tej miłości. Nie zatrzymujcie jej dla sienie, ale dzielcie się nią z innymi - zachęcał abp Kupny
REKLAMA
Wyrażając radość z powodu powstania kościoła pw. św. Jana Pawła II, metropolita wrocławski zaznaczył właściwą motywację, jaka powinna towarzyszyć spotkaniu z Jezusem. - Cieszę się, że jest takie miejsce jest w Pruszowicach, gdzie mieszka Bóg. Spotykajcie się tutaj z Chrystusem jak najczęściej - zakończył abp Józef Kupny.
Dedykacja, czyli uroczyste poświęcenie kościoła i ołtarza to jeden z najważniejszych aktów liturgicznych. Potwierdza, że kościół jest miejscem wybranym przez Boga.",ks. Łukasz,,Matka Boża,https://www.niedziela.pl/artykul/72255/Ciesze-sie-ze-jest-tutaj-miejsce-gdzie
"Franciszek do dziennikarzy o aborcji jako morderstwie, związkach homoseksualnych i szczepieniu przeciw COVID","O aborcji będącej zabiciem dziecka w łonie matki, związkach homoseksualnych i niemożliwości udzielania takim osobom ślubu a także oporach przeciwko szczepionkom na COVID rozmawiał Ojciec Święty z dziennikarzami na pokładzie samolotu lecącego z Bratysławy do Rzymu.","Papież Franciszek powiedział, że komunia jest dla tych, którzy są „we wspólnocie”, a politycy, którzy popierają aborcję, są „poza wspólnotą"". Zaznaczył jednak również, że w tych przypadkach jest to sprawa duszpasterska, którą musi zająć się duszpasterz danej osoby.
Uwagi papieża pojawiły się po tym, jak grupa dziennikarzy anglojęzycznych podróżujących z nim w czasie lotu powrotnego ze Słowacji zapytała go konkretnie o kwestię komunii dla polityków proaborcyjnych. Zapytano go również, czy kiedykolwiek publicznie odmówił Komunii św. takiemu politykowi.
Kwestia ta pojawia się w momencie, gdy biskupi USA rozważają dokument na temat Eucharystii, który mógłby poruszyć kwestię katolickich polityków proaborcyjnych, takich jak prezydent Joe Biden i spikera Izby Reprezentantów, Nancy Pelosi.
Papież Franciszek rozpoczął swoją odpowiedź od stwierdzenia, że nigdy nikomu nie odmówił Komunii św., ale też, że „nie wiem, czy ktoś przyszedł w takim stanie. Nigdy nie byłem świadomy, że mam przed sobą osobę taką jak ta, którą opisujesz” – stwierdził Franciszek.

PODZIEL SIĘ CYTATEM
REKLAMA
Powiedział, że tylko raz zdarzyła mu się „zabawna"" sytuacja, kiedy odprawiał Mszę św. w domu opieki i zapytał obecnych, kto będzie przyjmował Komunię św. - zapewne po to, aby konsekrować potrzebną ilość hostii. Wszyscy odpowiedzieli ""tak"", a po wszystkim podeszła do niego starsza pani i powiedziała: „dziękuję ci za to. Jestem Żydówką"".
Wykorzystał tę anegdotę, by następnie powiedzieć, że „Komunia św. nie jest nagrodą dla doskonałych"", ale „darem, obecnością Jezusa w Jego Kościele i we wspólnocie. Taka jest teologia”.
„W takim razie ci, którzy nie są we wspólnocie, nie mogą przyjmować Komunii św.” - powiedział. „Poza wspólnotą: ekskomunikowani, to ostre słowo, ale nie należą do wspólnoty, bo nie zostali ochrzczeni, albo są z niej wyobcowani”.
Franciszek odniósł się następnie do ""kwestii aborcji"", mówiąc, że jest to ""więcej niż problem: to zabójstwo"". Nie ma terminów pośrednich. Ten, kto dokonuje aborcji, zabija"". Podobnie jak to czynił wcześniej, odwołał się do podręczników embriologii, które bardzo wyraźnie stwierdzają, że w trzecim tygodniu od poczęcia kształtują się organy nowej osoby, często zanim matka uświadomi sobie, że może być w ciąży. „To jest życie ludzkie. Osoba. To życie ludzkie jest szanowane, a zasada jest jasna” - powiedział.
Ojciec Święty zaznaczył, że Kościół jest w tej kwestii tak bardzo stanowczy, ponieważ jest ona bardzo jasna: chodzi o życie ludzkie, a nie o problem, który można rozwiązać przez „wynajęcie zabójcy”. Kościół akceptujący aborcję, powiedział, byłby jak Kościół „akceptujący codzienne zabójstwa"". Wyjaśnił, że osoby nie będące we wspólnocie, nie mogą przyjmować Komunii św., bo są poza wspólnotą"" - nalegał. „To nie jest kara: Komunia św. jest związana ze wspólnotą"" – podkreślił Franciszek. [Osoby decydujące się na aborcję, dokonujące aborcji lub współdziałające w aborcji zaciągają karę ekskomuniki – przyp. KAI].
REKLAMA
Papież stwierdził następnie, że problem postawiony mu przez dziennikarzy nie jest problemem teologicznym, lecz duszpasterskim, jak go rozwiązują biskupi. „Jeśli spojrzymy na historię Kościoła, to zobaczymy, że za każdym razem gdy biskupi działali nie jako duszpasterze w jakimś problemie, stawali się politykami"". „Kiedy Kościół, broniąc jakiejś zasady, robi to w sposób niepastoralny, wchodzi na płaszczyznę polityczną, i tak było zawsze"" - powiedział. „A co powinien zrobić pasterz? Nie powinien krążyć potępiając. I musi też być duszpasterzem z tymi, którzy są ekskomunikowani, i być nim w stylu Bożym, który jest bliskością, współczuciem i czułością"" – stwierdził Franciszek. Dodał, że także ci, którzy są tymczasowo poza wspólnotą, są również ""dziećmi Bożymi i potrzebują naszego działania duszpasterskiego"".
Małżeństwa homoseksualne i związki cywilne
Franciszek wypowiedział się również na temat „małżeństw” osób tej samej płci. Stwierdził, że małżeństwo jest sakramentem i jako takie nigdy nie może być zawarte między dwiema osobami tej samej płci. Zaznaczył, że Kościół katolicki „nie ma władzy, aby zmienić naturę sakramentu, tak jak został on ustanowiony przez Pana"", ale poparł prawa cywilne, które próbują pomóc „tym, którzy mają odmienną orientację seksualną"", ponieważ ""ważne jest, aby pomóc tym ludziom, ale nie dając im czegoś, czego, ze względu na swoją naturę, Kościół dać im nie może"". Wskazał, że państwo ma możliwość zapewnienia im bezpieczeństwa, stabilności, dziedziczenia; i to wszystkim ludziom, którzy chcą się związać. „Ale małżeństwo to małżeństwo"" – stwierdził papież.
REKLAMA
„Nie oznacza to, że trzeba ich potępiać; nie, są naszymi braćmi i siostrami"" - kontynuował Franciszek. „Ale małżeństwo jest sakramentem” i podkreślił, że jest zawierane między mężczyzną i kobietą. „Pan jest dobry i chce, abyśmy wszyscy byli zbawieni, ale proszę, nie zmuszajcie Kościoła do zaprzeczania prawdzie” – apelował Ojciec Święty.
COVID-19 i szczepienia
Mówiąc o szczepionkach przeciw COVID i swobodzie ich przyjmowania, albo nie Franciszek przypomniał, że dzieci regularnie otrzymują szczepionki przeciwko polio i innym chorobom. Odrzucenie ze strony niektórych chrześcijan szczepionek COVID, prawdopodobnie pochodzi z ""zjadliwości i niepewności"" nie tylko pandemii, ale także szczepionki, oraz pogłosek, że niektóre z nich były ""niewiele więcej niż wodą destylowaną"".
""To wywołało w ludziach pewien strach"" - powiedział. ""Również w Kolegium Kardynalskim jest kilku negacjonistów, a jeden z nich, biedak, wyzdrowiał z COVID... ironia życia"" – zażartował papież.
Uwagi Franciszka miały miejsce podczas tradycyjnej konferencji prasowej z dziennikarzami, którzy podróżowali z nim podczas wizyty w Budapeszcie i na Słowacji w dniach 12-15 września","st (KAI)
/Rzym",,szczepienie,https://www.niedziela.pl/artykul/72100/Franciszek-do-dziennikarzy-o-aborcji-jako
Przed czwartą falą,"Stolica Polski i przylegające do niej powiaty są w czołówce szczepień przeciwko COVID-19. Od tego czynnika może zależeć, czy jesienią kolejny raz wprowadzone zostaną obostrzenia.","Na tle Polski, a w szczególności wschodniej ściany kraju, poziom zaszczepień w Warszawie jawi się jako zielona wyspa. Mazowsze ma nieco ponad 55 proc. osób w pełni zaszczepionych, ale w samej Warszawie ten odsetek sięga aż 68 proc. Lepsza jest tylko Podkowa Leśna z 71 proc. zaszczepionych mieszkańców. Ta gmina to nr 1 w całej Polsce. Z warszawskiego obwarzanka najsłabiej zaszczepiony są powiaty – wołomiński i miński ok. 50 proc., a najlepiej prószkowski i piaseczyński z ponad 61 proc. osób w pełni zaszczepionych.
Na szarym końcu
Pod względem poziomu zaszczepień ze stolicą równać się może tylko Poznań z otaczającym go powiatem. Czy wobec tego przeciętny mieszkaniec stolicy może się czuć bezpieczny?
– Jest lepiej niż w innych rejonach Polski, ale Warszawa to miejsce szczególne, bo ludzie się tu bardziej przemieszczają, jest wiele przestrzeni wspólnych, jak komunikacja i obiekty użyteczności publicznej. To wszystko ma bardzo duże znaczenie – mówi Niedzieli prof. Włodzimierz Gut, wirusolog z Narodowego Instytutu Zdrowia Publicznego-Państwowego Zakładu Higieny.
Patrząc na dane ze świata, w Warszawie jest mniej osób zaszczepionych niż w całej Danii, Belgii, Portugalii czy Hiszpanii, gdzie odsetek w miastach sięga grubo ponad 80 proc. Liderem jest Portugalia z 86 proc. szczepień ogółu populacji i 99 proc. osób po 60. roku życia. W UE za nami są tylko Słowacja, Rumunia i Bułgaria. Z drugiej strony w stolicy i na Mazowszu jest lepiej niż na Podkarpaciu, Lubelszczyźnie i Podlasiu, ale niekoniecznie oznacza to, że nasza ochrona jest wystarczająca. – Przy tak zakaźnym wirusie odsetek osób zaszczepionych powinien wynosić ok. 85 proc. Dopiero wtedy jako społeczeństwo moglibyśmy czuć się w miarę bezpiecznie – wskazuje prof. Gut.
Ochrona przed śmiercią
Kościół wielokrotnie namawiał do szczepień jako wyrazu szczególnej troski o swoje zdrowie i bliskich, ale także dla swojej lokalnej społeczności, wspólnoty parafialnej. Te argumenty nie przemawiają do wszystkich, ale nikt nie chce powtórki z lockdownu, blokady gospodarki, zamykania szkół czy powrotu ograniczeń podczas nabożeństw w kościołach.
REKLAMA
Minister zdrowia Adam Niedzielski podkreśla, że ewentualne obostrzenia będą podejmowane na podstawie poziomu szczepień w powiecie oraz współczynnika hospitalizacji. Jeżeli mieszkańcy Warszawy i okolic będą zachowywali się odpowiedzialnie, to jest szansa, że ewentualne restrykcje ominą stolicę albo będą łagodniejsze niż w innych regionach Polski.
– Głównym zadaniem szczepionek jest ochrona pacjenta przed chorobą, a nie samym zakażeniem. Stosowane w Polsce szczepionki bardzo dobrze chronią przed ciężkim przebiegiem COVID-19 – mówi profesor wirusologii.
Jak w średniowieczu
Wielkie metropolie są najbardziej niebezpiecznymi miejscami w czasach pandemii. Tak było w starożytności, tak było w średniowieczu podczas epidemii morowego powietrza i tak jest teraz. – Warszawa jest miastem o bardzo dużej ruchliwości, a liczba przypadkowo spotykanych osób jest nieporównywalnie większa niż w powiatowym mieście. To również ma ogromne znaczenie – mówi prof. Gut.",Artur Stelmasiak,https://www.niedziela.pl/numer/2021/38,COVID‑19,https://www.niedziela.pl/artykul/155583/nd/Przed-czwarta-fala
O wartościach na forum,"9 września zakończyło się trzydniowe XXX Forum Ekonomiczne. W jego tegoroczną edycję włączyła się czynnie ""Niedziela"".","Forum Ekonomiczne to największa w naszej części Europy platforma rozmów, dyskusji, wymiany poglądów i doświadczeń, na którą zapraszani są goście z kraju i zagranicy. Tematyka była bardzo szeroka, obejmowała sprawy: rozwoju gospodarczego, bezpieczeństwa, klimatu, ochrony zdrowia, polityki globalnej i regionalnej, spraw społecznych, współpracy międzynarodowej, innowacji, a także współczesnych wyzwań i zagrożeń oraz przezwyciężania kryzysów, zwłaszcza tych związanych z pandemią COVID-19.
W tegorocznej edycji forum, które odbyło się, po raz drugi, w Karpaczu pod hasłem Europa w poszukiwaniu przywództwa, wzięło udział ok. 5 tys. osób. Odbyło się ponad 400 paneli podzielonych na 24 grupy tematyczne. Prelegentami byli liderzy świata polityki, gospodarki, przedstawiciele świata nauki i kultury. Całość była relacjonowana przez dziennikarzy z całej Europy.
Tradycyjnie forum otworzyła prezentacja „Raportu SGH i Forum Ekonomicznego 2021”. Jest to opracowanie dotyczące sytuacji gospodarczej i społecznej w Polsce, dokonywane przez zespół naukowców z uczelni ekonomicznej, czyli Głównej Szkoły Handlowej. Odpowiada ono na wiele pytań dotyczących tempa rozwoju polskiej gospodarki w różnych sektorach.
Równi z równymi o przywództwie
Wieczorna sesja plenarna z udziałem byłego marszałka Sejmu – przewodniczącego sejmowej Komisji Spraw Zagranicznych Marka Kuchcińskiego, przedstawicieli dużych firm z branży odzieżowej i sportowej oraz farmaceutycznej, a także przedstawiciela Watykanu – kard. Petera Turksona, odpowiedzialnego za integralny rozwój człowieka, dotyczyła tematu towarzyszącego całemu forum – Europa w poszukiwaniu przywództwa. Postawiono pytanie dotyczące tego, jak Europa, osłabiona pandemią, jest w stanie odbudować nie tylko sytuację gospodarczą, ale też utrzymać się w roli lidera w relacjach międzynarodowych. Podkreślono, że będzie to możliwe tylko wtedy, kiedy będzie przemawiać jednym głosem. – Musimy rozmawiać ze sobą jak równi z równymi, wolni z wolnymi – podkreślił Marek Kuchciński. Przedstawiciele świata biznesu zauważyli, że pandemia COVID-19 z jednej strony ukazała słabości europejskiej gospodarki, jednak z drugiej – może być katalizatorem pozytywnych zmian w wielu obszarach życia. – Koronawirus uczy nas potrzeby współpracy, szukania wspólnych wartości, które zmienią świat na lepszy – mówiła Irma Veberić, przedstawicielka firmy Roche. Enrico Moretti Polegato, przedstawiciel firmy Diadora, zauważył, że korporacje mogą i powinny mieć ambicje przywódcze, zwłaszcza w obszarze innowacji. Taka postawa wymaga jednak wizji, empatii i odpowiedzialności. O jaką wizję przyszłości zatem chodzi i pod jakim przywództwem? – pytał Bogusław Chrabota, prowadzący spotkanie. Czy będzie to wizja przypominająca świat Orwella opisany w książce Rok 1984, czy też wizja japońskiego filozofa Fukujamy, który mówił o końcu historii w kontekście powrotu do uniwersalnych praw i wartości? Kardynał Turkson zauważył, że potrzeba braterskiej jedności, która może wzmacniać społeczne i gospodarcze struktury. Potrzeba solidarności międzyludzkiej i międzynarodowej w różnych obszarach życia. Taką wizję jedności braterskiej zauważamy m.in. w nauczaniu papieża Franciszka.
REKLAMA
Powrót Europy do wartości
Temat wartości, godności człowieka, godności ludzkiej pracy powracał bardzo często podczas różnych spotkań i paneli. Poruszając tematy odbudowy gospodarki, przemian społecznych czy troski o klimat, podkreślano, że będzie to możliwe tylko wtedy, kiedy powróci się do sprawdzonych wartości wspólnych wszystkim ludziom, takich jak prawda, dobro i piękno. Będzie to możliwe, kiedy wróci się do idei przyświecającej założycielom Unii Europejskiej. Dla nich jedność Europy realizowana była nie tylko przez wspólną gospodarkę, jej wzrost ale również, a może głównie, przez wspólnotę wartości – wartości chrześcijańskich, które stoją u fundamentów zjednoczonej Europy. Zwracano przy tym uwagę na trzy elementy, które w przeszłości konstytuowały jedność Europy – grecka filozofia, prawo rzymskie i wartości chrześcijańskie. Zatem dziś, kiedy w obliczu różnych kryzysów Europa zastanawia się nad tym, jak z tego wyjść, jak odbudować swoją pozycję, konieczna jest zmiana podejścia, mentalności. Trzeba pamiętać, że ważne są nie tylko zysk i wzrost gospodarczy, trzeba również akcentować troskę o człowieka w jego wymiarze materialnym i duchowym. – Ludzkość zasługuje na więcej, niech zatem kryzys nauczy nas na nowo solidarności – podkreślano.
REKLAMA
Wyzwania etyczne biznesu
Przykładem solidarności i współpracy świata biznesu z sektorem charytatywnym było omówienie programów pomocy dla ludności dotkniętej przez różne kryzysy oraz programów dotyczących seniorów realizowanych przez Caritas Polska. Pokazują one, jak wielką rolę może odegrać świat biznesu, bankowości w łagodzeniu skutków kryzysów pojawiających się na świecie. Kardynał Turkson zauważył, że Kościół szuka możliwości dialogu z biznesem, aby razem pomagać ludzkości w wymiarze globalnym i regionalnym. – Biznes może być w tym wymiarze postrzegany jako powołanie. Musi pomagać w rozwoju społeczeństwa, ale też odpowiadać na wyzwania etyczne. Pomoc humanitarna przypomina biznesowi o jego społecznej roli – powiedział. Przedstawiciel sektora finansowego Bartosz Ciołkowski zaznaczył, że nie chodzi tylko o zysk, choć jest on ważny, chodzi także o zaspokajanie celów wyższego rzędu. Ważne jest zatem również zaangażowanie społeczne, które w przypadku jego firmy polega m.in. na fundowaniu milionów posiłków czy sadzeniu milionów drzew. O wieloletniej współpracy na polu charytatywnym z portugalską firmą Jeronimo Martins mówił ks. Marcin Iżycki z Caritas Polska. Pomoc ta organizowana jest nie tylko w Ameryce Południowej, dotkniętej m.in. przez kryzys wenezuelski, ale także w Polsce m.in. przez „Kartę na codzienne zakupy” dla seniorów czy inne inicjatywy. – Takie partnerstwo może być zachętą i przykładem dla innych firm. Ważne jest jednak zachowanie transparentności i dobrych intencji – zauważył.
REKLAMA
Rola Kościoła w Europie
Na forum zastanawiano się także nad pytaniem: „Czy Europie potrzebny jest Kościół?”. W przeszłości to właśnie dzięki chrześcijaństwu Europa była jednością pod względem kulturowym i religijnym. To wspólne wartości utworzyły pojęcie christianitas, czyli średniowiecznej cywilizacji chrześcijańskiej. To ona kształtowała kraje europejskie. Przyszły jednak czasy, które nie tylko wypaczyły wizję człowieka, ale też zniszczyły dorobek wieków, czego skutkiem były dwie wielkie wojny światowe. Po doświadczeniach faszyzmu i komunizmu we współczesnej Europie obserwujemy kolejny kryzys związany z błędnymi koncepcjami człowieka. Jest to także kryzys wiary, którego znakiem jest rosnąca liczba apostazji. Podkreślano, że jest to m.in. skutek indywidualizmu, rozwijającej się rewolucji kulturowej, dyktatury relatywizmu, niszczenia autorytetów, w tym autorytetu Kościoła. Redaktor naczelny Tygodnika Katolickiego Niedziela ks. Jarosław Grabowski zwrócił uwagę, że wobec tych zjawisk Kościół, który często jest nierozumiany przez ludzi współczesnych, ma jednak ogromną rolę do odegrania. Kościół z natury jest misyjny, chrześcijaństwo jest misyjne, trzeba zatem rozmawiać, przekonywać, docierać, także do apostatów i wrogów Kościoła. Trzeba prostować fałszywe wizje Boga i Kościoła, które w dzisiejszym świecie są powielane. – Misyjność dotyczy wszystkich, nie tylko duchownych. Trzeba pokazywać, że warto wierzyć w Boga. Trzeba stawać się świadkiem prawdy Bożej. Cywilizacja europejska została zbudowana na chrześcijaństwie, trzeba zatem na nowo to odkrywać – przekonywał ks. Grabowski. To stawia również przed Kościołem nowe wyzwania. Europa potrzebuje Kościoła, który powinien nieustannie reformować swoje struktury, język, sposób docierania do człowieka, wskazując jednak przy tym na stałość wartości, na niezmienność Ewangelii. Kościół żywy, Kościół świadków wiary jest potrzebny współczesnej Europie. Bez duchowego wymiaru ludzkiego życia trudno mówić o odbudowywaniu czegokolwiek.
Podczas Forum Ekonomicznego przyznawane są także nagrody. Firmą roku został KGHM Polska Miedź. Tytuł Człowieka Roku powędrował do premiera Słowenii Janeza Janšy. Nagrodę specjalną przyznano dla społeczeństwa Ukrainy, a odebrał ją premier Ukrainy Denys Shmyhal. Wyróżnienie dla organizacji pozarządowej znalazło się w rękach Związku Harcerstwa Polskiego.",Ks. Waldemar Wesołowski,https://www.niedziela.pl/numer/2021/38,Forum Ekonomiczne,https://www.niedziela.pl/artykul/155511/nd/O-wartosciach-na-forum
Obserwator,,"Ziemia w niebezpieczeństwie
PRZESŁANIE
Po raz pierwszy przywódcy Kościoła katolickiego, prawosławnego oraz anglikańskiego wspólnie ostrzegli o niebezpieczeństwach zagrażających Ziemi. W przesłaniu o ochronie stworzenia papież Franciszek, patriarcha Bartłomiej i arcybiskup Canterbury Justin Welby zauważyli pilną potrzebę zachowania równowagi ekologicznej oraz podkreślili jej wpływ na poziom światowego ubóstwa. „Wzywamy wszystkich, aby słuchali wołania Ziemi i ludzi ubogich, zwracali uwagę na swoje postępowanie i nie uciekali przed poświęceniami dla dobra planety, którą dał nam Bóg” – czytamy w przesłaniu. Wezwali wszystkich ludzi dobrej woli do wyboru stylu życia, który będzie przyjazny środowisku naturalnemu. Przywódcy przypomnieli, że utrata różnorodności biologicznej, degradacja środowiska i zmiany klimatyczne są nieuniknionymi konsekwencjami naszych działań, ponieważ korzystamy z zasobów Ziemi w sposób niszczycielski. Dzieje się także wielka niesprawiedliwość wobec najsłabszych. Ludzie, którzy ponoszą najpoważniejsze konsekwencje nadużyć, to najbiedniejsi członkowie naszych społeczności, w najmniejszym stopniu odpowiedzialni za spowodowanie tej katastrofy.
j.k.",,https://www.niedziela.pl/numer/2021/38,obserwator,https://www.niedziela.pl/artykul/155489/nd/Obserwator
Kard. Gregory krytykuje proaborcyjne poglądy Bidena,"Prezydent Joe Biden nie prezentuje nauki katolickiej w kwestii początku życia ludzkiego – stwierdził kardynał Wilton Gregory podczas środowego obiadu w National Press Club w Waszyngtonie. Arcybiskup siedziby władz federalnych USA dodał, że Kościół katolicki nie zmienił swojego stanowiska w sprawie sprzeczności aborcji z normami moralnymi. Joe Biden jest drugim w dziejach prezydentem USA, deklarującym się jako katolik, a kwestia jego przystępowania do Komunii świętej jest przedmiotem ożywionej dyskusji wśród biskupów Stanów Zjednoczonych.","3 września, prezydent Joe Biden powiedział, że nie zgadza się z tym, jakoby życie zaczynało się w chwili poczęcia. „Byłem i nadal jestem zdecydowanym zwolennikiem Roe v. Wade” [depenalizacji aborcji – przyp. KAI] – powiedział w Białym Domu, odpowiadając na pytanie reportera dotyczące aborcji. „Szanuję tych, którzy wierzą, że życie zaczyna się w chwili poczęcia” – powiedział. Jego słowa były odejściem od jego wcześniejszych wypowiedzi na ten temat. W wywiadzie udzielonym w 2008 roku jako kandydat na wiceprezydenta, a także podczas debaty wiceprezydenckiej w 2012 roku, Biden powiedział, że jest przekonany, iż życie zaczyna się w chwili poczęcia.
8 września, podczas spotkania z dziennikarzami w National Press Club kardynał Gregory odpowiadał na pytania dotyczące różnych kwestii, w tym aborcji, szczepionek przeciw COVID-19, kwestii rasowych i Kościoła katolickiego (sam jest Afroamerykaninem), kryzysu związanego z nadużyciami seksualnymi wśród duchownych, kary śmierci i praw pracowniczych.
Na pytanie, czy Kościół ostatnio „złagodził” swoje nauczanie na temat aborcji, kardynał Gregory odpowiedział, że nauczanie Kościoła nie uległo zmianie i stwierdza ono, iż każde życie ludzkie jest święte.
W styczniu, przewodniczący Konferencji Biskupów Katolickich Stanów Zjednoczonych, abp José H. Gomez z Los Angeles wydał obszerne oświadczenie w dniu inauguracji Bidena na prezydenta, odnotowując niektóre z aspektów pozytywnych jego programu politycznego, ale także ostrzegając, że niektóre z proponowanych przez niego działań „posuną naprzód zło moralne”. Kardynał Gregory uznał to oświadczenie za „nie w porę”, podkreślając potrzebę dialogu z nową administracją.
Podczas wiosennego spotkania biskupów amerykańskich w czerwcu, kardynał Gregory przestrzegł przed sporządzaniem dokumentu nauczającego o Eucharystii, który zawierałby odniesienia do godnego przyjmowania Komunii św., szczególnie przez katolików sprawujących funkcje publiczne. Niektórzy biskupi krytyczni wobec projektu ostrzegali, że zostanie on zinterpretowany jako jednostronne potępienie proaborcyjnych polityków katolickich, zwłaszcza prezydenta Bidena. Kardynał Gregory ostrzegł, że sporządzenie dokumentu w tym czasie może „jeszcze bardziej zaszkodzić” jedności biskupów.
REKLAMA
Kardynał Gregory podczas spotkania z dziennikarzami 8 września wskazał także na niedopuszczalność kary śmierci, podkreślając niedoskonałość ludzkiego wymiaru sprawiedliwości. Zaznaczył, że kwestie życia są ze sobą powiązane, choć nie na tym samym poziomie. Są kwestie związane z życiem, które mają znaczenie pierwszoplanowe. Nie można zrównywać sytuacji więźnia skazanego przez sąd z dzieckiem w łonie matki, które po prostu chce żyć.
Jako arcybiskup Waszyngtonu – stolicy USA kardynał Gregory był w minionych miesiącach w centrum dyskusji na temat możliwości dopuszczania do Komunii św. proaborcyjnych polityków katolickich. W zeszłym roku powiedział dziennikarzowi, że w takich przypadkach nie odmówiłby Komunii św.",KAI,,episkopat,https://www.niedziela.pl/artykul/71885/Kard-Gregory-krytykuje-proaborcyjne
Międzynarodowy Kongres Eucharystyczny - 140 lat historii pod znakiem ożywienia wiary,"W Europie „chorej na obojętność” Międzynarodowy Kongres Eucharystyczny może sprzyjać rozbudzeniu przynależności do Kościoła i nawróceniu - tak papież Franciszek przed trzema laty mówił o tym wydarzeniu w Budapeszcie, rozpoczynającym się w niedzielę. 12 września odprawi tam mszę na jego zakończenie.","52. Międzynarodowy Kongres Eucharystyczny w stolicy Węgier jest pierwszym wielkim spotkaniem katolików w czasach pandemii Covid-19. Planowano je na koniec września 2020 roku, ale przełożono o rok. Mszę inaugurującą Kongres odprawi w niedzielę włoski kardynał Angelo Bagnasco.
Jak się zauważa, oczy milionów wiernych będą 12 września zwrócone ku Europie Środkowej. Tego dnia papież podczas swej pierwszej wizyty w Budapeszcie przewodniczyć będzie mszy na zakończenie Kongresu, a w Warszawie odbędzie się beatyfikacja prymasa Polski, kardynała Stefana Wyszyńskiego.
Prymas Węgier, metropolita Ostrzyhomia-Budapesztu kardynał Peter Erdoe powiedział watykańskim mediom w sobotę, że obecność Franciszka będzie „wielkim znakiem nadziei po półtora roku pandemii”. „To znak otwarcia, odrodzenia”, „radosne wydarzenie” - podkreślił.
Międzynarodowy Kongres Eucharystyczny to masowe zgromadzenie katolików mające na celu umocnienie więzi z Chrystusem poprzez zgłębianie tajemnicy Eucharystii. Ma 140-letnią historię, która zaczęła się od prywatnej inicjatywy we Francji.
Z czasem został wpisany do watykańskiego kalendarza najważniejszych wydarzeń religijnych, często również z udziałem kolejnych papieży na wszystkich kontynentach. Utworzony został Papieski Komitet ds. Międzynarodowych Kongresów Eucharystycznych.
Profesor Christian Sorrel z Papieskiego Komitetu Nauk Historycznych powiedział portalowi Vatican News, że kongresy zawsze łączyły element duchowy w postaci mszy, adoracji Najświętszego Sakramentu i procesji eucharystycznych z refleksją na temat roli wiary katolickiej we współczesnym świecie.
Z ideą spotkań poświęconych kultowi eucharystycznemu i jego odnowie wystąpiła w latach 70. XIX wieku młoda świecka z Francji Emilie-Marie Tamisier. Idei tej przyświecało pragnienie przeciwstawienia się tendencjom laicyzacyjnym, antykościelnym i antyreligijnym oraz rozbudzenia dumy w katolikach z wiary. Ideę organizacji kongresu poparł papież Leon XIII wydając specjalną bullę w tej sprawie.
REKLAMA
Pierwszy Kongres odbył się w 1881 roku w Lille pod hasłem „Społeczne królestwo Chrystusa”. Uczestniczyło w nim 8 tys. osób z kilku krajów. Hasłem drugiego kongresu rok później były słowa „Schrystianizować życie przez Eucharystię”. Już wtedy jednym z tematów dyskusji była postępujące zeświecczenie społeczeństw.
Przez pierwszych 10 lat spotkania odbywały się we Francji, Belgii oraz Szwajcarii. W 1893 roku była to Jerozolima.
Na progu XX wieku wydarzenia te nabrały większego międzynarodowego znaczenia. W 1905 roku kongresowi w Rzymie przewodniczył po raz pierwszy papież - Pius X. W 1908 roku miejscem uroczystości był Londyn, a dwa lata później Montreal. Przybywali kardynałowie, a także dziesiątki biskupów, setki kapłanów, tysiące wiernych.
Kongresowi w Wiedniu we wrześniu 1912 roku patronował cesarz Franciszek Józef. Tamtejsza prasa informowała wówczas, że uczestniczyło w nim około 2 tys. Polaków. Wydarzenie to było także upamiętnieniem odsieczy wiedeńskiej z 1683 roku, a podczas inauguracji metropolita miasta, arcybiskup Franz Xavier Nagl mówił o roli Polaków i króla Jana III Sobieskiego w tej bitwie.
W 1928 roku spotkanie zorganizowano w Sydney pod hasłem „Maryja a Eucharystia”. W 1932 roku Kongres Eucharystyczny odbył się w Dublinie w związku z 1500. rocznicą przybycia patrona Irlandii świętego Patryka.
W Budapeszcie w 1938 roku odbył się ostatni kongres przed drugą wojną światową, a jego hasłem były słowa „Eucharystia więzią miłości”. Przybyło tam około 100 tys. osób z wielu krajów. Niemcom przyjazdu zabronił Hitler.
Pierwszy kongres po wojnie miał miejsce w 1952 roku w Barcelonie. Uczestniczył w nim dyktator Hiszpanii, generał Francisco Franco.
Papież Paweł VI przewodniczył spotkaniom w Bombaju w 1964 i w Bogocie w 1968 roku.
REKLAMA
Święty Jan Paweł II uczestniczył następnie w Międzynarodowych Kongresach Eucharystycznych w Nairobi w 1985 roku, w Seulu w 1989 roku i w Sewilli w 1993 roku.
Pierwszy i jedyny dotąd kongres w Polsce, a 46. w swojej historii, odbył się w 1997 roku we Wrocławiu, gdzie polski papież odprawił mszę na jego zakończenie. W homilii św. Jan Paweł II mówił, że Eucharystia jest „źródłem i szczytem życia Kościoła”. „Kościół żyje Eucharystią, z niej czerpie duchowe energie do pełnienia swej misji. Ona daje mu siłę wzrostu, ona go jednoczy. Eucharystia jest sercem Kościoła” - dodał.
„Na szlaku Kongresów Eucharystycznych, który wiedzie przez wszystkie kontynenty, kolejnym etapem jest Wrocław — Polska, Europa Środkowowschodnia. Dokonały się tutaj zmiany, które dały początek nowej epoce w dziejach współczesnego świata. Kościół pragnie w ten sposób dziękować Chrystusowi za dar wolności odzyskanej przez wszystkie te narody, które tak wiele wycierpiały w latach totalitarnego zniewolenia” - podkreślił polski papież.
W 2000 roku w Rzymie św. Jan Paweł II odprawił mszę na zakończenie 47. kongresu.
Papież Benedykt XVI w 2008 roku przez łącza satelitarne zwrócił się do uczestników spotkania w kanadyjskim Quebec, a cztery lata później w Dublinie.
Ostatnie przed budapeszteńskim spotkanie odbyło się na Filipinach w 2016 roku.
Dla papieża Franciszka spotkanie w stolicy Węgier będzie pierwszym Międzynarodowym Kongresem Eucharystycznym. Jego hasło brzmi: „W Tobie są wszystkie me źródła”.
W 2018 roku papież powiedział: „Oby Kongres Eucharystyczny, który odbędzie się w Budapeszcie, sprzyjał we wspólnotach chrześcijańskich procesom odnowy, ażeby zbawienie, którego Eucharystia jest źródłem, przekładało się także na kulturę eucharystyczną, potrafiącą inspirować mężczyzn i kobiety dobrej woli w dziedzinach charytatywnej, solidarności, pokoju, rodziny, troski o świat stworzony”.
REKLAMA
Z Watykanu Sylwia Wysocka (PAP)
sw/ ap/",PAP,https://www.niedziela.pl/numer/2020/5,kongres eucharystyczny,https://www.niedziela.pl/artykul/71740/Miedzynarodowy-Kongres-Eucharystyczny
Ważne informacje odnośnie 42. Pieszej Pielgrzymki Wrocławskiej do grobu św. Jadwigi Śląskiej,"W ostatnim czasie otrzymaliśmy wiele zapytań odnośnie Pieszej Pielgrzymki do Trzebnicy. Jest nam niezmiernie miło poinformować, że tegoroczna 42. PIESZA PIELGRZYMKA WROCŁAWSKA do grobu św. Jadwigi planowana jest na 16 października.","Hasło tegorocznej pielgrzymki - „Z Rodziną do św. Jadwigi”.
Piesza pielgrzymka rozpoczęcie się nabożeństwem w Katedrze pw. św. Jana Chrzciciela we Wrocławiu o godz. 6.00. Natomiast Msza św. w Trzebnicy planowana jest o godz. 16.30 przy ołtarzu polowym.
Jak informują organizatorzy - NIE MA ZAPISÓW – należy przyjść do katedry i dołączyć do dowolnej grupy pielgrzymkowej.
REKLAMA
Program Pielgrzymki do Trzebnicy:
6:00 – Zawiązanie pielgrzymki i po krótkim nabożeństwie wyjście z Katedry Wrocławskiej
1. postój – most na Widawie – Krzyżanowice
2. postój – Malin
3. postój – Wysoki Kościół
ok. 15.30 – wejście do Trzebnicy
16.30 – Msza św. w Trzebnicy przy ołtarzu polowym
Powrót z Trzebnicy: szynobusem KD, indywidualnie lub autobusami PKS
W ubiegłym roku piesza pielgrzymka odbyła się w wąskiej grupie 25 osób, które reprezentowały całą diecezję. Było to spowodowane rządowymi ograniczeniami, które wyniknęły z powodu pandemii Covid-19/",opr. ks. Łukasz,,Bielawa,https://www.niedziela.pl/artykul/71638/Wazne-informacje-odnosnie-42-Pieszej
Kościół jest dla wszystkich,"Jeśli ktoś nie miłuje albo wręcz nienawidzi, to już przegrał. Obawiam się tego, by Kościół nie zamknął się w tzw. swojej bańce – mówi kard. Kazimierz Nycz w rozmowie z Niedzielą.","Ks. Jarosław Grabowski: Czym osobiście jest dla Księdza Kardynała beatyfikacja kard. Wyszyńskiego i Matki Czackiej?
Kard. Kazimierz Nycz: Jest zwieńczeniem mojego pasterzowania w Warszawie. Już jakieś 12-15 lat temu, jeszcze przed beatyfikacją ks. Jerzego Popiełuszki, głośno mówiłem, że chciałbym, aby doszło do beatyfikacji kard. Stefana Wyszyńskiego.
Jesteśmy dzisiaj, jako naród, podzieleni jak chyba nigdy dotąd. Nie analizując przyczyn tych podziałów, ale znając nauczanie Prymasa Tysiąclecia, jak – zdaniem Księdza Kardynała – zareagowałby on na obecną sytuację w Polsce?
Odpowiedź nie jest prosta. Gdy przyszły lata 1980-81 i trudne sytuacje związane ze stanem wojennym, Solidarnością, ksiądz prymas sam powiedział, że muszą przyjść nowi ludzie, którzy stworzą nowy program. Czasy jednak są nieporównywalne. Jaka byłaby jego reakcja na to, co się dzieje dzisiaj – możemy tylko się domyślać na podstawie tego, co głosił przez te 30 lat, gdy był pasterzem. Dla prymasa nadrzędną zasadą było dobro państwa, ojczyzny i narodu, i zapewne obecnie też myślałby tymi kryteriami.
Prymas nie bał się podejmować dialogu z wrogami Kościoła. Czy my też powinniśmy zacząć rozmawiać ze środowiskami, które nas atakują?
Prymas cenił miłość do człowieka, do ludzi, w tym do nieprzyjaciół. Myślę, że gdyby nie myślał tymi kategoriami, nigdy by nie podpisał w 1972 r. listu do biskupów niemieckich, który uczynił przełom nie tylko religijny między Kościołami polskim i niemieckim, ale też między naszymi narodami. Jeśli ktoś nie miłuje albo wręcz nienawidzi, to już przegrał. Obawiam się tego, by Kościół nie zamknął się w tzw. swojej bańce. Musimy pamiętać, że Kościół jest dla wszystkich, musi rozmawiać ze wszystkimi i nieść zbawienie, bo to jego główna misja. Kościół jest dla wszystkich, bo Bóg kocha wszystkich, nawet jeśli my ich nie kochamy...
REKLAMA
A może zamykamy się dlatego, że jesteśmy nieustannie atakowani?
Przyczyny są różne i na pewno złożone. Określiłbym to tak: my zwyciężamy przez przebaczenie. Na czym polegała wielkość prymasa po uwięzieniu go w 1956 r., jeśli chodzi o relacje z episkopatem? On wszystkich potrafił zaangażować, nikogo nie odtrącił, czyli wygrał przez przebaczenie.
Prymas był przewodnikiem dla narodu. Czy brakuje nam dzisiaj takiego lidera?
W tamtych czasach było to nie tylko konieczne, ale i możliwe. Dzisiaj także byłoby to konieczne, ale rodzi się pytanie: czy jest możliwe? Obecnie każdy człowiek chce się czuć wolny w swoich wypowiedziach, w swoich wyborach. To samo mamy również w Kościele.
Czyli to indywidualizm nie pozwala na to, żeby znaleźć lidera, przewodnika?
Nazwałbym to mądrym pluralizmem, który jest nieunikniony. Nasuwa się tutaj pytanie o jedność episkopatu. W czasach kard. Wyszyńskiego tych 50, 60 biskupów było na zewnątrz jednością, chociaż z pewnością istniały wśród nich podziały. Wojtyła, Tokarczuk, Stroba – wielkie indywidualności – mieli na pewno swoje zdanie, ale w sprawach istotnych potrafili mieć jedno, wspólne. Prymas natomiast, choć był mocnym autorytetem, postacią sztandarową, pomnikową, miał umiejętność nie tylko słuchania innych, ale też brania pod uwagę ich opinii... Z tego, co czytam na temat Wielkiej Nowenny, milenium czy spraw dotyczących relacji państwo – Kościół, to prymas zawsze przychodził na spotkanie Rady Głównej z pewną wizją i od razu miał przygotowane argumenty. Wolę to, niż gdy prowadzący staje się konferansjerem, bo mimo iż Kościół stosuje metody demokratyczne, nigdy demokracją nie będzie...
Wyszyński był wizjonerem słuchającym innych?
Dzięki temu, że słuchał, unikał błędów. Musimy przyznać, że realizował to, co zamierzał, a historia przyznała mu rację. Przykładem niech będzie porozumienie z 1950 r. Wiedział, że jest to sposób troski o państwo nawet w takim układzie sił, jaki wówczas był. Nawet gdy trzeba było zerwać to porozumienie. Trzy lata więzienia umocniły go w jego przekonaniach.
REKLAMA
Co łączyło kard. Wyszyńskiego z Matką Czacką?
Byli do siebie podobni, zainspirowani duchowością i nie jest to przypadek, że przez pandemię te dwie beatyfikacje odbędą się jednocześnie. Kardynała Wyszyńskiego i Matkę Czacką łączyło też nastawienie na pomoc człowiekowi dotkniętemu przez los. Wyszyński był antropologiem bliskim człowiekowi. Należy pamiętać, że był nie tylko zwolennikiem przepowiadania nauki społecznej Kościoła, ale też jej znawcą. Gdy robił doktorat z prawa kanonicznego na KUL, to równolegle studiował naukę społeczną Kościoła. Była to niewątpliwie zasługa ks. prof. Antoniego Szymańskiego. Poza tym pracował w robotniczym Włocławku, gdzie spotykał się zarówno z robotnikami, jak i z ziemianami, łagodził konflikty społeczne, dużo rozmawiał z ludźmi, ale przede wszystkim słuchał. Włocławek był wówczas miastem z dużym potencjałem teologicznym i to środowisko włocławskie intelektualnie ukształtowało ks. Wyszyńskiego. Matka Czacka natomiast nie chciała uprawiać jedynie charytatywności wobec niewidomych. Pragnęła ich kształcić i w tym celu założyła Towarzystwo Opieki nad Ociemniałymi. Była orędowniczką tego, by człowiek niewidomy mógł się wykształcić i być potrzebny społeczeństwu.
Śluby Jasnogórskie, Wielka Nowenna czy peregrynacja obrazu Matki Bożej Częstochowskiej dowodziły niebywałej znajomości duszy polskiej przez kard. Wyszyńskiego. Czy zdaniem Księdza Kardynała nie brakuje nam dzisiaj podobnie skutecznych inicjatyw ewangelizacyjnych?
Dla mnie ideą, którą chciałbym kontynuować za prymasem, jest możliwość tworzenia programów strategicznych, długofalowych. Zbyt łatwo ulegamy szybkości życia, aktywności od – do. Wielkie idee natomiast, które kard. Wyszyński dał Polsce, m.in.: Wielka Nowenna, która była zaplanowana na 9 lat, Śluby Jasnogórskie ponawiane każdego roku, przygotowania do milenium czy peregrynacje, uruchamiały pokłady religijności. Prymas doskonale zdawał sobie sprawę z tego, że walkę z komunizmem i o wiarę narodu polskiego można wygrać tylko przez religijność.
REKLAMA
Mamy inne czasy, które wymagają nowych programów...
Oczywiście, dlatego mamy np. program duszpasterski w czasie pandemii. Ale przede wszystkim należy zadać sobie inne pytanie: na ile księża i parafie wykorzystają ten program w katechezach, w kazaniach, a jeszcze bardziej na poziomie życia chrześcijańskiego.
Jak popularyzować nauczanie prymasa, szczególnie wśród młodzieży?
Nie ma na to gotowej recepty, na pewno należy wybrać taką metodę, którą młodzi przyjmą. Myślę, że powinny to być krótkie formy przedstawione w ciekawy sposób. Liczę na pozytywne odebranie filmu Wyszyński – zemsta czy przebaczenie, w którym Wyszyński ukazany jest jako zwykły młody człowiek, ksiądz kapelan w trudnych wojennych czasach. Ważne, by pokazać jego zwyczajność, osobowość, relacje z innymi ludźmi, a także jak spędzał czas wolny.
Ostatnie statystyki mówią o wyraźnym spadku liczby wiernych na Mszach św., o masowym wypisywaniu się młodych z katechezy. Z czego może to wynikać? Z pandemii?
Pandemia była trudnym doświadczeniem dla wszystkich – również dla Kościoła. W niektórych obszarach Kościół na pewno ucierpiał. Rozumiem np. ludzi starszych, że mieli obawy przed przyjściem na Mszę św. Dla mnie najważniejsze jest pytanie: co pandemia pokazała, czy nie odsłoniła procesów, które już się toczyły, np. powierzchowności wiary i praktyk religijnych. Liczba wiernych uczestniczących we Mszach św. zmniejszyła się z 60% do 30-40%. Jedynie na wschodzie i południu Polski jest lepiej. Ale są też w parafiach grupy, które bardzo szybko wróciły do aktywności sprzed pandemii.
REKLAMA
Dlaczego Kościół tak wyraźnie namawia do szczepień, skoro wcześniej wskazywał na moralne wątpliwości co do niektórych preparatów?
Sam ciężko przeszedłem COVID-19, byłem w szpitalu, dlatego uważam, że nie ma alternatywy wobec szczepień. To jest kwestia zaufania autorytetom z dziedziny medycyny. Trzeba komuś uwierzyć. Szanuję głos antyszczepionkowców, jeżeli mają argumenty i nie wyrażają ich przez agresję, ale moim zdaniem Kościół jest od tego, aby głosić prawdę także o życiu i zdrowiu człowieka. Najlepszym przykładem jest głos papieża Franciszka w spocie reklamującym szczepienia. Ojciec Święty wie, co mówi i co czyni, ma doradców i jeśli głośno wyraża opinię, to w kontekście zdrowia, życia i odpowiedzialności za bliźniego. I to nie jest polityka, lecz nauka Kościoła.
Środowisko katolickie jest mocno podzielone. Czy jesteśmy skazani na Kościół dwóch frakcji, dwóch wizji chrześcijaństwa?
W tej kwestii jestem raczej realistą niż optymistą. Takie podziały były zawsze. Na studiach w Krakowie byłem świadkiem tego, że jedno środowisko było bardziej liberalne, a inne konserwatywne. Ludzie się radykalizują, polaryzują w życiu politycznym, społecznym i gospodarczym, obawiam się jednak tego, by pewne procesy nie przeniknęły do Kościoła. Najważniejsze jest, aby Kościół był zgodny z tym, co powierzył mu Pan Jezus, czyli żeby miał świadomość, że ma głosić Ewangelię, udzielać sakramentów św. i że jest posłany do wszystkich...",Rozmawia ks. Jarosław Grabowski,https://www.niedziela.pl/numer/2021/36,wywiad,https://www.niedziela.pl/artykul/155269/nd/Kosciol-jest-dla-wszystkich
Faryzeizm czy miłość do Kościoła? [FELIETON],"W dyskusjach na temat wierności przepisom liturgicznym bardzo często ludzie swobodnie traktujący te normy, zarzucają swoim oponentom faryzejską postawę. Mają na myśli zapewne zbytnie przywiązanie do litery prawa, aniżeli do jego ducha. Jednak czy aby na pewno obrzucanie takimi epitetami jest uzasadnione? Odpowiedź na te zarzuty znajdziecie pod koniec tekstu. Póki co jako „bezduszny faryzeusz” chciałbym zwrócić uwagę na niektóre tylko nadużycia liturgiczne rozpowszechnione podczas Mszy Świętej.","Na początek zjawisko, które rozpowszechniło się podczas epidemii Covid-19, ale które było obecne również wcześniej. Mianowicie mam na myśli stawianie na ołtarzu dozowników z płynem dezynfekcyjnym. I nie chodzi tutaj o sam ten przedmiot, ale generalnie o traktowanie ołtarza jako półki do tego, co sobie ksiądz ubzdura. Dzisiaj najczęściej widuje się ów płyn, ale widziałem np. kiedy jeden z kapłanów, nota bene bardzo znany, podczas ogłoszeń parafialnych rozłożył sobie na ołtarzu gazetę. Ogólne Wprowadzenie do Mszału Rzymskiego (dalej: OWMR) mówi, że na ołtarzu mogą się znajdować tylko krzyż, świeczniki, mszał, ewangeliarz i przedmioty konieczne do sprawowania Eucharystii. Nawet mikrofon powinien być umieszczony w dyskretny sposób. Naprawdę nie mogę pojąć, co stoi na przeszkodzie, żeby wspomniany dozownik z płynem postawić na stoliku ze sprzętami liturgicznymi lub gdziekolwiek indziej, ale nie na ołtarzu, na którym uobecniana jest ofiara Chrystusa?
Kolejną, ale nie mniej istotną kwestią jest dobór modlitw eucharystycznych. W wyniku posoborowej reformy wprowadzono dodatkowe modlitwy, co miało ubogacić liturgię. Skończyło się to tak, że dzisiaj świątek, piątek czy niedziela używana jest praktycznie tylko II Modlitwa Eucharystyczna. Prawdopodobnie dlatego, że najkrótsza. Pomijam już fakt, że została napisana naprędce w jednej z restauracji. Rzecz jednak w tym, że zgodnie z OWMR powinna być stosowana w dni powszednie oraz w specjalnych okolicznościach. W niedziele, uroczystości i święta zalecana jest I Modlitwa Eucharystyczna, a więc Kanon Rzymski (jedyna modlitwa, która może być odmawiana zawsze), bądź jeśli przemawiają za tym racje duszpasterskie, III Modlitwa Eucharystyczna.
O ile III Modlitwa jeszcze bywa czasami stosowana, o tyle Kanon Rzymski w polskich kościołach jest praktycznie nieobecny. Jest on tak zmarginalizowany, że nierzadko widziałem, jak koncelebransi zaczynają się pocić, kiedy główny celebrans otworzy Mszał właśnie na Kanonie.
REKLAMA
Drodzy księża, nie zabierajcie sobie samym i nam wiernym tej pięknej i potężnej modlitwy!

PODZIEL SIĘ CYTATEM
Wreszcie wspomnijmy o pomijaniu gestów. Któż wie, że na słowa Credo „i za sprawą Ducha Świętego...” należy uczynić głęboki pokłon ciała? Skąd mają wiedzieć o tym wierni, skoro często nawet kapłani o tym zapominają. Któż pochyla głowę na błogosławieństwo? Któż pochyla głowę podczas wypowiadania razem imion Trzech Osób Boskich, imienia Jezus oraz Najświętszej Maryi Panny? Dlaczego Kościół nie wziął sobie do serca apelu Benedykta XVI o przyjmowanie Komunii Świętej na klęcząco i do ust? Dlaczego podczas rozdawania Komunii Świętej coraz częściej nie używa się paten?
Tego typu pytania się niestety mnożą. Wydaje się, że zdaje sobie z tego sprawę również papież Franciszek. W ostatnim głośnym motu proprio Traditionis Custodes, a ściśle mówiąc w liście ojca świętego towarzyszącym temu dokumentowi, oprócz bolesnych ograniczeń dla tzw. Mszy trydenckiej, znajdował się w nim apel papieża o godne sprawowanie każdej Eucharystii. Franciszek skrytykował ekscentryczność, która przeradza się w nadużycia. Podążając za apelem papieża należy dołożyć wszelkich starań, aby najświętsza liturgia nie była raniona różnego rodzaju wypaczeniami. Przecież Kościół nie wymyślił sobie norm liturgicznych dla zabawy.
Jako osoba świecka staram się nagłośnić ten problem, jednak przede wszystkim naszą rolą jest spełnianie swoich zadań tak, jak należy. Możemy także w razie potrzeby upomnieć kapłana, który łamie przepisy liturgiczne. Pamiętajmy jednak, żeby nie wywyższać się w ten sposób i robić to z miłością, gdyż sami księża czasami mogą tak czynić z niewiedzy. Msza Święta jednak jest tak wielkim skarbem, iż nie można pozwolić na ignorowanie nadużyć, które jej dotykają.
Na koniec odpowiedź na zarzut faryzeizmu ze wstępu. „Czuję się zatem w obowiązku skierować gorący apel, ażeby podczas sprawowania Ofiary eucharystycznej normy liturgiczne były zachowywane z wielką wiernością (...) Liturgia nie jest nigdy prywatną własnością kogokolwiek, ani celebransa, ani wspólnoty, w której jest sprawowana tajemnica (...) Kapłan, który wiernie sprawuje Mszę św. według norm liturgicznych, oraz wspólnota, która się do nich dostosowuje, ukazują w sposób dyskretny, lecz wymowny swą miłość do Kościoła” – takim oto „faryzeuszem” był nie kto inny, jak św. Jan Paweł II. Niech to posłuży za komentarz.",Wojciech A. Grzywacz,,bp Marek Mendyk,https://www.niedziela.pl/artykul/71283/Faryzeizm-czy-milosc-do-Kosciola-FELIETON
"Peru: Kościół katolicki pomógł 1,5 mln rodzin","Kościół katolicki w Peru za pośrednictwem struktur Caritas w tym kraju pomógł ponad 1,5 mln rodzin w 2020 r. – poinformowano w Limie.","Jak oszacowały władze tej organizacji, pomoc realizowana była zarówno w formie wsparcia bezpośredniego, jak też inicjatyw pośrednich, m.in. służących poprawie kwalifikacji zawodowych obywateli pozostających bez zatrudnienia. Według władz peruwiańskiej Caritas w sumie w całym 2020 r. podjęto się realizacji 44 projektów służących walce z ubóstwem wśród rodzin, na które skierowano kwotę stanowiącą równowartość około 4 mln euro.
Władze Kościoła w Peru wyjaśniły, że w całym 2020 r., naznaczonym pandemią koronawirusa, podjęte zostały na terenie kraju również działania służące walce z Covid-19, głównie prewencji. - To był bardzo trudny rok, głównie z powodu pandemii (…). Wielu z naszych współpracowników ryzykowało własnym zdrowiem podczas wykonywania działań na rzecz pomocy humanitarnej – poinformowały w opublikowanym raporcie władze peruwiańskiej Caritas.
Kierownictwo katolickiej organizacji podało, że w walce z pandemią Caritas współpracowała zarówno z instytucjami państwowymi, jak też z podmiotami prywatnymi. Podkreśliło, że podobne działania, zarówno w walce z pandemią, jak i skutkami koronakryzysu Caritas podejmuje w Peru także podczas 2021 r.
Dotychczas z powodu zachorowania na Covid-19 śmierć poniosło w Peru ponad 198 tys. osób, a zakaziło się koronawirusem 2,14 mln.","mz (KAI
/VN
/CP)
/Lima",https://www.niedziela.pl/numer/2020/12,Caritas,https://www.niedziela.pl/artykul/71262/Peru-Kosciol-katolicki-pomogl-15-mln
Prasa zagraniczna,25 kwietnia po godzinie 21 do wrocławskiego okna życia trafił kilkumiesięczny chłopczyk.,"Siła papiestwa
Po poważnej, trzygodzinnej operacji jelita grubego, którą niedawno przeszedł 84-letni Jorge Mario Bergoglio, wielu publicystów uważa, że Franciszek nie będzie już tak sprawny fizycznie. Amerykański watykanista John L. Allen Jr. twierdzi jednak, że siła papiestwa polega nie tylko na sprawnym zarządzaniu Kościołem, ale też na potędze symbolu. Przypomina również św. Jana Pawła II, który aż 10 razy przebywał w klinice Gemellego, a nie przeszkodziło mu to w byciu jasnym znakiem Chrystusowej Ewangelii.
Vida Nueva
Zakony pod lupą
Około 12, najczęściej nowych, zgromadzeń zakonnych czy instytutów życia konsekrowanego znajduje się obecnie „pod lupą” Watykanu w związku z niepokojącymi sygnałami dotyczącymi ich funkcjonowania, które dotarły do Kongregacji ds. Instytutów Życia Konsekrowanego i Stowarzyszeń Życia Apostolskiego – wyjawił w wywiadzie dla hiszpańskiego tygodnika Vida Nueva abp José Rodríguez Carballo, sekretarz dykasterii. Zwykle są to podejrzenia o złe zarządzanie środkami materialnymi instytutów, nadużycia władzy duchownej lub problemy związane z życiem uczuciowym. Nowe formy życia konsekrowanego formalnie mogą powstać wtedy, kiedy zaaprobuje je biskup lub bezpośrednio Stolica Apostolska. Na kościelnej władzy spoczywa obowiązek rozeznania prawdziwości charyzmatu, który fundator odkrył. Kryteria rozpoznania to: wspólnota z Kościołem; owoce duchowe, które z niego wypływają; poszanowanie dla dotychczasowych form życia konsekrowanego – żeby nowe instytuty nie powstawały w kontrze do starych; pożytek dla ewangelizacji.
Settimana
Liderzy świata prawosławnego
Najważniejsi hierarchowie Kościoła prawosławnego to patriarcha Konstantynopola Bartłomiej I i patriarcha Moskwy Cyryl I. Obecnie obydwaj są skonfliktowani z powodu autokefalii – niezależności, którą ofiarował Ukraińcom Bartłomiej. Obydwaj są już zaawansowani w latach – Bartłomiej ma 81 lat, a Cyryl – 74 i dziennikarze zastanawiają się, kim będą ich następcy.
REKLAMA
W przypadku Moskwy wydaje się, że będzie to metropolita Hilarion, odpowiedzialny za kontakty zagraniczne moskiewskiej Cerkwi. Ma 55 lat, jest intelektualistą, teologiem i kompozytorem. Ma bardzo dobre kontakty z częścią administracji Kremla, zwłaszcza z szefem rosyjskiego MSZ Siergiejem Ławrowem. Hierarchą bliższym Putinowi jest natomiast abp Tichon, metropolita Pskowa. Kandydatami do sukcesji w Konstantynopolu są metropolita Emmanuel, egzarcha w Paryżu, którego Bartłomiej posyła w najtrudniejszych misjach, oraz stojący na czele prawosławia w USA metropolita Elpidoro.
ENS
Liberalizacja afrykańskich anglikanów
Kapłaństwo kobiet u anglikanów to sprawa stosunkowo niedawna. Kobiety biskupi – jeszcze świeższa. W Afryce są to przypadki bardzo rzadkie. Toteż informacja o tym, że w drugiej kenijskiej diecezji anglikański synod zdecydował, iż biskupem zostanie kobieta, wywołała małą sensację. Biskupem została 52-letnia Rose Okeno, która od dłuższego czasu nosi strój duchowny. Miała dwóch męskich kontrkandydatów, ale w tajnym głosowaniu elektorzy wybrali właśnie ją. Stanie ona na czele wiejskiej, zamieszkałej w większości przez anglikanów diecezji Butere w zachodniej Kenii.
Pierwszą kobietą biskupem w Kenii była Emily Onyango – została biskupem pomocniczym w Bondo pół roku temu, w styczniu. Obydwa wybory pokazują, że afrykańscy, w większości konserwatywni pod tym względem, anglikanie zmieniają swoje przekonania. Szacuje się, że Kościół anglikański liczy w Afryce 40 mln wyznawców. /pr
KAI
Punkt szczepień
„Katedra św. Szczepana jest odpowiednim miejscem, aby przypomnieć ludziom, że szczepienia mają coś wspólnego z samoobroną, miłością bliźniego i ochroną innych, więc wierzymy, że jest to do tego dobre miejsce” – powiedział arcybiskup Wiednia kard. Christoph Schönborn w rozmowie z dziennikarzami w przeddzień otwarcia punktu szczepień w katedrze w austriackiej stolicy. Od 12 sierpnia jest tam czynny punkt szczepień przeciwko COVID-19. W połowie lipca w Austrii zaszczepionych było 45,9% mieszkańców.",PR,https://www.niedziela.pl/numer/2021/34,,https://www.niedziela.pl/artykul/155065/nd/Prasa-zagraniczna
"#PolskaPielgrzymuje – Pelplin, Szczecin, Koszalin, Drohiczyn i Rzeszów","Pielgrzymia droga oczyszcza, jest pokutna, ale przede wszystkim jest wdzięcznością za to, co Bóg nam daje – mówią pątnicy, którzy dziś pokonali najdłuższe trasy: ze Szczecina, Koszalina, Pelplina i Drohiczyna. Z modlitwą za Kościół, papieża, misjonarzy i Ojczyznę dotarli pątnicy z diec. rzeszowskiej.","Pielgrzymi z diec. pelplińskiej, m.in. uczyli się w drodze medytować słowo Boże w ciszy. - Proszę zobaczyć - zapraszamy na pielgrzymkę - jak młodzież medytuje słowo Boże w całkowitej ciszy przez kilkanaście minut młodzież. Rewelacja! Oni tego w domu nie doświadczają. Oni wielu rzeczy w domu nie doświadczają. Przychodzą na pielgrzymkę i są inni. Nie dlatego że są tam źli, a tu dobrzy. Nie, tylko dojrzewają – podkreśla ks. Antoni Bączkowski, który do Częstochowy pielgrzymuje od 1975r. Zwraca uwagę na wielką rolę formacyjną pieszych pielgrzymek na Jasną Górę - To dojrzewanie w wierze, w łasce, nauka, by być wdzięcznym Bogu i ludziom – podkreślił ks. Bączkowski.","Mirosława Szymusik
/JasaGóraNews",,Jasna Góra,https://www.niedziela.pl/artykul/71027/PolskaPielgrzymuje-%E2%80%93-Pelplin-Szczecin
Białoruś: Papież Franciszek zaniepokojony sytuacją w tym kraju,"Światowa opinia publiczna jest wstrząśnięta tym, co dzieje się na Białorusi. Brutalne tłumienie demonstracji i sankcje są na porządku dziennym. Co więcej, Białoruś również została ciężko doświadczona przez kryzys Covid-19. W tym napiętym kontekście mniejszość katolicka w tym kraju również cierpi z powodu represji. Wiadomo na całym świecie, że arcybiskupowi Mińska, Tadeuszowi Kondrusiewiczowi miesiącami odmawiano wjazdu do kraju po tym, jak krytykował władze polityczne.","Międzynarodowe dzieło papieskie Pomoc Kościołowi w Potrzebie (PKWP) rozmawiało z przewodniczącym Konferencji Episkopatu Białorusi, biskupem Alehem Butkiewiczem, o tym, jak Kościół towarzyszy ludziom i dlaczego obecna sytuacja jest szansą na zbliżenie ekumeniczne. 49-latni hierarcha od 2014 roku jest ordynariuszem diecezji witebskiej, a od 14 marca bieżącego roku przewodniczącym Konferencji Biskupów Katolickich Białorusi. Wywiad z nim przeprowadziła Maria Lozano z papieskiego dzieła Pomoc Kościołowi w Potrzebie (PKWP).
PKWP: Białoruś przeżywa poważny kryzys. W jaki sposób Kościół stara się towarzyszyć jej mieszkańcom?
Bp Aleh Butkiewicz: Wobec wydarzeń zachodzących w społeczeństwie Kościół jest zobowiązany do reakcji i nie może pozostać obojętny. Zaangażowani w to ludzie to także w większości ci, którzy należą do Kościoła. Dlatego Kościół stara się poruszyć ich serca, wzywając do pokoju i pojednania oraz do dialogu w celu rozwiązywania problemów. Oferujemy także wszelką możliwą pomoc: duchową, psychologiczną, a czasem także materialną osobom, które znalazły się w szczególnie trudnej sytuacji.
PKWP: Czy również praca Kościoła została dotknięta tymi wydarzeniami?
- W zasadzie sytuacja kryzysowa nie utrudniła ani nie ograniczyła zbytnio posługi Kościoła, poza pewnymi ograniczeniami w transmitowaniu Mszy św. i niekiedy ściślejszą kontrolą urzędową działalności niektórych księży i parafii.
PKWP: Jakie są dominujące odczucia wiernych na temat obecnej sytuacji?
- Aktualna sytuacja jest dodatkową motywacją do wzmożonej modlitwy, a często także do przemyślenia swojej relacji z Bogiem i z innymi ludźmi. Ogólnie rzecz biorąc, sytuacje tego rodzaju tylko pogłębiają wiarę.
PKWP: Jakie były skutki pandemii wirusa Covid-19 na Białorusi i co Kościół uczynił, aby złagodzić jej skutki?
REKLAMA
- Jak wszędzie na świecie, epidemia Covid-19 wywarła negatywny wpływ na życie publiczne i sytuację gospodarczą. Kościół był jedną z pierwszych instytucji, które zareagowały na pandemię. Przyjęliśmy środki barierowe, zapewniając urządzenia do dezynfekcji w kościołach, wymagając noszenia masek podczas Mszy św. i zachowując dystans fizyczny. Następnie wdrożono projekty mające na celu pomoc organizacjom medycznym w zakupie niezbędnego sprzętu ochronnego i zapobiegawczego. Wzrosła również liczba transmisji online Mszy św. parafialnych. Tutaj PKWP natychmiast przyszła nam z pomocą.
PKWP: Większość ludności Białorusi należy do Kościoła prawosławnego. Jak opisałby Ksiądz Biskup relacje z Kościołem prawosławnym? Czy istnieje ugruntowany ekumenizm, także w odniesieniu do kwestii społecznych?
- Stosunki z Cerkwią prawosławną, ale także z przedstawicielami innych wyznań i religii, są pokojowe. Ogólnie określiłbym je jako przyjazne, zwłaszcza na poziomie relacji międzyludzkich, a także w rodzinach wyznaniowo mieszanych. Wszelkie różnice wyznaniowe czy religijne są prawie zapomniane, gdy chodzi o ratowanie ludzi. Z tego punktu widzenia epidemia może być do pewnego stopnia postrzegana raczej jako czynnik jednoczący niż dzielący.
PKWP: Duża liczba księży katolickich na Białorusi pochodzi z zagranicy, zwłaszcza z Polski. Czy jest to źródłem problemów, na przykład z wydawaniem wiz? Czy istnieją bariery językowe w parafiach?
- Obecnie większość naszych księży pochodzi z Białorusi. Jesteśmy jednak dalecy od tego, by poradzić sobie bez pomocy księży z zagranicy. Jesteśmy szczególnie wdzięczni księżom polskim za ich wieloletnią pracę i poświęcenie. Ich posługę komplikuje fakt, że muszą regularnie - raz w roku, a nawet co pół roku - uzyskiwać pozwolenie na prowadzenie działalności duszpasterskiej. Zgoda ta może być cofnięta w każdej chwili bez podania przyczyny. Nie ma jednak problemu z językiem Mszy świętej. Duchowni zagraniczni nie mają żadnej bariery językowej.
REKLAMA
PKWP: W jaki sposób Powszechny Kościół Katolicki może wyrazić swoją solidarność z Białorusinami?
- Białoruś już otrzymuje wsparcie ze strony Kościoła powszechnego, zwłaszcza modlitwy wielu zakonów, zgromadzeń, parafii i osób prywatnych. Jesteśmy szczególnie wrażliwi na modlitwy i myśli Jego Świątobliwości Papieża Franciszka, który jest zaniepokojony tym, co dzieje się w naszym kraju. Ta duchowa jedność jest dla nas istotnym wsparciem w obecnej sytuacji. Przedstawicielstwo Stolicy Apostolskiej na Białorusi stara się poprzez kanały dyplomatyczne pomóc ludności w tych trudnych czasach w znalezieniu pokojowego rozwiązania kryzysu w naszym kraju i pozytywnie wpłynąć na sytuację naszego kraju we wspólnocie międzynarodowej.
PKWP: Jakie jest przesłanie Księdza Biskupa dla dobroczyńców Pomocy Kościołowi w Potrzebie?
- Przede wszystkim chcielibyśmy wyrazić naszą głęboką wdzięczność wszystkim dobroczyńcom PKWP, którzy od lat pomagają nam w renowacji kościołów i ułatwiają pracę parafii i wspólnot religijnych. Bez tego duszpasterskiego i społecznego wsparcia nie bylibyśmy tu, gdzie jesteśmy dzisiaj. Ze swej strony zapewniamy, że będziemy się modlić bez wytchnienia i prosić o Bożą nagrodę za waszą dobroć i otwartość serca!
Rozmawiała Maria Lozano, Pomoc Kościołowi w Potrzebie","tłum. st (KAI)
/Witebsk",https://www.niedziela.pl/numer/2019/51,Białoruś,https://www.niedziela.pl/artykul/70970/Bialorus-Papiez-Franciszek-zaniepokojony
Minister zdrowia: trudno mi nawet komentować wypowiedź abpa Gądeckiego,"Trudno mi nawet komentować wypowiedź abpa Stanisława Gądeckiego na temat obostrzeń. Nie znam kraju, gdzie Kościół pokazałby, że powinien być inaczej traktowany niż ogół obywateli – podkreślił w piątek minister zdrowia Adam Niedzielski.","Przewodniczący Konferencji Episkopatu Polski w artykule dla Katolickiej Agencji Informacyjnej ocenił, że mimo gwarancji konstytucyjnych i konkordatowych Kościół został potraktowany gorzej niż przedsiębiorstwa handlowe.
""Rządy z przeszłości nigdy nie ośmieliły się nałożyć na Kościół tak drastycznych zakazów, okazując w ten sposób znikomy respekt dla Kościoła i jego roli w życiu społecznym"" – stwierdził arcybiskup.

PODZIEL SIĘ CYTATEM
""Trudno mi komentować nawet tę wypowiedź"" – powiedział Niedzielski w Polsat News. ""Jak usłyszałem tę wypowiedź, to przyznam, że od razu miałem przed oczami obraz papieża Franciszka, który podczas drogi krzyżowej – w 2020 r. jeszcze, kiedy byliśmy świeżo dotknięci pandemią – odbył procesję sam na placu Świętego Piotra zamiast w Koloseum"" – zaznaczył.
Ówczesna decyzja papieża, zdaniem ministra zdrowia, pokazała, jak bardzo Kościół bierze pod uwagę sytuację epidemiczną. ""To wtedy napełniało optymizmem"" – dodał.

PODZIEL SIĘ CYTATEM
Przewodniczący KEP, powoławszy się na art. 228 Konstytucji RP, stwierdził m.in., że ""radykalne ograniczenia swobód obywatelskich – w świetle konstytucji – mogą być zastosowane jedynie po wprowadzeniu stanu nadzwyczajnego"".
REKLAMA
Niedzielski na uwagę, że gdyby rząd wprowadził w związku z pandemią stan nadzwyczajny, to może nie byłoby dzisiaj żadnego ale, odparł: ""Bardzo wątpię, czy nie byłoby żadnego ale"". ""Trudno mi rozpatrywać w tych kategoriach te słowa arcybiskupa. Nie znam kraju, gdzie Kościół by pokazał, że powinien być inaczej traktowany niż ogół obywateli"" – zaznaczył.
Pytany, czy hierarchowie i proboszczowie powinni mocniej zaangażować się w promocję szczepień przeciw COVID-19, szef MZ przypomniał, że w ubiegłym tygodniu ruszył pilotaż, w którego ramach w dziesięciu parafiach w każdym województwie działają mobilne punkty szczepień.
""Jesteśmy nawet pozytywnie zaskoczeni, jakim zainteresowaniem się to cieszyło, a przede wszystkim jesteśmy zadowoleni z tego, że Kościół bardzo tutaj z nami ściśle współpracował"" – podkreślił.
W jego ocenie z jednej strony ""pojawiają się sygnały, które wywoływać mogą ambiwalencję"", ale z drugiej jest wsparcie Episkopatu, co napawa optymizmem.
""Mam nadzieję, że jednak ten głos Franciszka zwycięży"" – powiedział Niedzielski.",PAP,,Adam Niedzielski,https://www.niedziela.pl/artykul/70845/Minister-zdrowia-trudno-mi-nawet
Abp Takami: prawdziwego pokoju nie zbudujemy konstruując bomby,"W związku z rocznicą zrzucenia bomby atomowej na Hiroszimę i Nagasaki japońscy biskupi po raz kolejny wezwali państwa, które tego jeszcze nie zrobiły, do ratyfikacji Traktatu o zakazie broni jądrowej. Japoński episkopat ogłosił także 10-dniowy program modlitewny w intencji pokoju.","Każdego roku, począwszy od dnia zrzucenia bomby na Hiroszimę, czyli 6 sierpnia, do 15 sierpnia, kiedy to Japonia ogłosiła kapitulację w II wojnie światowej, Kościół organizuje modlitwy, warsztaty i inne działania promujące pokój. Metropolita Nagasaki opublikował z tej okazji list, w którym podkreśla, że drogą do pokoju jest ochrona wszelkiego życia. Przewodniczący japońskiego episkopatu zaznacza, że środkiem do budowania prawdziwego braterstwa między narodami nie jest groźba nuklearnej zagłady, ale cierpliwe i wytrwałe tworzenie dobrych relacji.
Zaapelował także do wspólnoty międzynarodowej o wsparcie dla biedniejszych państw, aby przezwyciężyć pandemię Covid-19. „To bardzo smutne, kiedy oglądamy zmagania naszych sportowców podczas Igrzysk Olimpijskich i widzimy puste trybuny” – powiedział Radiu Watykańskiemu abp Takami.
Nie zbudujemy prawdziwego pokoju rozwijając arsenał nuklearny

PODZIEL SIĘ CYTATEM
„Igrzyska Olimpijskie mają na celu budowanie pokoju na świecie. Ta zbieżność dat z rocznicą zrzucenia bomby nuklearnej jest więc bardzo znacząca. To kolejna okazja, aby przypomnieć światu, zwłaszcza młodym pokoleniom, o konieczności budowania pokoju i ciągłym zagrożeniu jakim jest wojna nuklearna, o czym przypomniał Papież Franciszek podczas podróży do Japonii – powiedział w rozmowie z papieską rozgłośnią metropolita Nagasaki. – To także dobra okazja, aby po raz kolejny wezwać kraje, które jeszcze tego nie zrobiły, do ratyfikowania traktatu o zakazie broni jądrowej, który wszedł w życie 22 stycznia. Smutne jest to, że kilka państw, w tym mocarstwa atomowe i kraje takie jak Japonia, odmawiają ratyfikacji traktatu, twierdząc, że jest on nierealistyczny. Japonia, jako jedyny kraj, który ucierpiał w wyniku eksplozji bomb atomowych, powinna być pierwszym, który ten traktat ratyfikuje. Nie można zbudować pokoju rozwijając jednocześnie arsenał jądrowy, to nie będzie prawdziwy pokój.“","Łukasz Sośniak SJ
/Vatican News",https://www.niedziela.pl/numer/2022/1,pokój,https://www.niedziela.pl/artykul/70841/Abp-Takami-prawdziwego-pokoju-nie
Abp Stanisław Gądecki: Duszpasterstwo po pandemii,"W okresie wychodzenia z pandemii niezbędne jest „solidne zaangażowanie w nową ewangelizację, czyli w odnowioną misyjność wszystkich podmiotów kościelnych, rozwój katechezy dla dorosłych, młodzieży i dzieci, a zwłaszcza odważniejszą promocję wspólnot, ruchów i stowarzyszeń podejmujących formację wiernych - pisze abp Stanisław Gądecki w artykule dla KAI. Z niepokojem stwierdza, że okres pandemii odsłonił źródła poważnego kryzysu w Kościele, co wymaga dziś przezwyciężenia.","Jednocześnie Przewodniczący Episkopatu krytycznie ocenia jednostronne narzucanie radykalnych ograniczeń w kościołach przez władzę świecką, bez należytej konsultacji, wobec czego stawia pytanie: Czy takie działania nie pozostają w sprzeczności z Konstytucją RP oraz Konkordatem? Jego zdaniem, „mimo gwarancji konstytucyjnych i konkordatowych Kościół został potraktowany przez państwo gorzej niż przedsiębiorstwa handlowe; jako dziedzina niekonieczna do życia”.
A oto pełna treść artykułu:
Abp Stanisław Gądecki
„Duszpasterstwo po pandemii”
1. Państwowy „interdykt” na Kościół
Próbując opisać duszpasterstwo Kościoła katolickiego w czasie i po pandemii, najpierw trzeba zwrócić uwagę na bezprecedensowe potraktowanie Kościoła przez państwo. Otóż państwo jednostronnie zawiesiło wszelkiego rodzaju zgromadzenia, na skutek czego Msze święte i nabożeństwa stały się po większej części niedostępne dla wiernych. Nic podobnego nie wydarzyło się w dwutysiącletniej historii Kościoła. Nie wydarzyło się też podczas wojen, bombardowań czy w czasach zarazy, często dotykającej ludność naszego kraju. Dokonano w ten sposób aktów, które do tej pory przysługiwały na mocy prawa kanonicznego tylko władzy kościelnej, i tylko z najpoważniejszych przyczyn.
Podczas epidemii koronawirusa państwo podjęło działania w pewnym sensie przypominające kościelny interdykt obejmujący teren całego kraju. Kościołowi został narzucony sposób postępowania w materii religijnej. Uprawnione jest pytanie: czy takie działanie nie pozostaje w sprzeczności z Konstytucją RP oraz Konkordatem?
Tymczasem radykalne ograniczenia swobód obywatelskich - w świetle Konstytucji - mogą być zastosowane jedynie po wprowadzeniu stanu nadzwyczajnego. Jej art. 228 głosi, że „W sytuacjach szczególnych zagrożeń, jeżeli zwykłe środki konstytucyjne są niewystarczające, może zostać wprowadzony odpowiedni stan nadzwyczajny: stan wojenny, stan wyjątkowy lub stan klęski żywiołowej”. A stan taki może być wprowadzony „tylko na podstawie ustawy, w drodze rozporządzenia, które podlega dodatkowemu podaniu do publicznej wiadomości”.
REKLAMA
Z kolei Konkordat w art. 1 mówi jasno: „Rzeczpospolita Polska i Stolica Apostolska potwierdzają, że Państwo i Kościół Katolicki są - każde w swej dziedzinie - niezależne i autonomiczne oraz zobowiązują się do pełnego poszanowania tej zasady we wzajemnych stosunkach i we współdziałaniu dla rozwoju człowieka i dobra wspólnego”.
W art. 5 Konkordatu czytamy: „Przestrzegając prawa do wolności religijnej, Państwo zapewnia Kościołowi Katolickiemu, bez względu na obrządek, swobodne i publiczne pełnienie jego misji, łącznie z wykonywaniem jurysdykcji oraz zarządzaniem i administrowaniem jego sprawami na podstawie prawa kanonicznego”.
Wolności kultu poświęcony jest artykuł 8, który w punkcie 1 stwierdza, że: „Rzeczpospolita Polska zapewnia Kościołowi Katolickiemu wolność sprawowania kultu”, a „ organizowanie kultu publicznego należy do władzy kościelnej zgodnie z przepisami prawa kanonicznego i z zachowaniem odpowiednich przepisów prawa polskiego” (pkt. 2). Ponadto „miejscom przeznaczonym przez właściwą władzę kościelną do sprawowania kultu i grzebania zmarłych Państwo gwarantuje w tym celu nienaruszalność” (pkt. 3).
Z prawnego punktu widzenia, polskie państwo nakładając swego rodzaju „interdykt” państwowy – nie zachowało w tym przypadku autonomii (suwerenności) Kościoła. Księża i wierni mają przecież prawo bronić się przed ingerencjami w życie religijne, a świątynie zgodnie z prawem - jako miejsca święte – winny cieszyć się autonomią.
Osobna kwestia to sposób konsultacji z Kościołem w sprawach dotyczących ograniczenia kultu religijnego. Często było to tylko poinformowanie o podjętych uprzednio decyzjach, na kilka godzin przed ich ogłoszeniem. Nie było rozmów co do zasadności i proporcjonalności wprowadzanych ograniczeń. Nie było dialogu odnośnie do poszczególnych kwestii, jakie zazwyczaj przekazuje się w ramach konsultacji publicznych.
REKLAMA
W sumie, należy stwierdzić, że mimo gwarancji konstytucyjnych i konkordatowych Kościół został potraktowany gorzej niż przedsiębiorstwa handlowe; jako dziedzina niekonieczna do życia. Rządy z przeszłości nigdy nie ośmieliły się nałożyć na Kościół tak drastycznych zakazów, okazując w ten sposób znikomy respekt dla Kościoła i jego roli w życiu społecznym.

PODZIEL SIĘ CYTATEM
Owszem, tym jednostronnym decyzjom jako Kościół podporządkowaliśmy się – nie chcąc podważać decyzji władz państwa w wyjątkowo trudnej sytuacji - ale rzecz wymaga poważnej analizy i wyciągnięcia właściwych wniosków na przyszłość, w trosce o dobro demokracji, w której zasada poszanowania wolności religijnej ma duże znaczenie.
Ponadto obostrzenia sanitarne obowiązujące w świątyniach podczas pandemii wywołały uzewnętrznienie antykościelnych emocji. Prośby o interwencję w kościołach składali najczęściej ludzie nieprzychylni Kościołowi. Tym samym osobom nie przeszkadzały jednak kolejki do kas w supermarketach i widząc je, nie dzwonili na policję.
Sprawy, w jakich księża - pod pretekstem zwalczania epidemii - są oskarżani, iż nie godzą się na ograniczenie wiernym dostępu do świątyni, są sprzeczne z konkordatem, Konstytucją i nie znajdują umocowania w ustawach. Można odnieść nawet wrażenie, że postępowania te prowadzi się przede wszystkim po to, by dać do zrozumienia kapłanom, jak mocno podlegają władzy państwowej.

PODZIEL SIĘ CYTATEM
Tymczasem nauka wcale nie przeczy holistycznej wizji osoby ludzkiej, dla której wiara i modlitwa są ważnymi czynnikami pomagającymi stawić czoła pandemii. Nie możemy zapominać, że religie odgrywają znaczącą rolę w zachowaniu zdrowia duchowego i mentalnego, które w czasie pandemii było poważnie zagrożone.
Abp Charles Chaput z USA pytany o to, czy rządy wielu krajów wykorzystały pandemię do podkopania chrześcijaństwa, stwierdził, że „nie wie czy przywódcy polityczni celowo zabrali sią za niszczenie Kościoła. Ale oczywiste jest, że nie wzięli pod uwagę jak ważne jest uczęszczanie do kościoła, gdyż inaczej nie podejmowaliby takich działań”.
Podobnie odniósł się do tego problemu generał jezuitów. „Pandemia w wielu krajach staje się okazją do wzmocnienia dążeń autorytarnych rządów oraz wstrzymania procesów demokratycznych w podejmowaniu decyzji” – taką opinię wyraził o. Arturo Sosa Abascal, przełożony generalny Towarzystwa Jezusowego i przewodniczący Unii przełożonych generalnych zakonów męskich. Uważa on, że demokracja może stać się ofiarą pandemii, jeśli nie będziemy zdolni do skorzystania z okazji do pogłębienia świadomości obywatelskiej oraz zbiorowego i skutecznego poszukiwania dobra wspólnego. Podkreśla, że w tym procesie ważne jest przezwyciężanie interesów indywidualnych i grupowych poszczególnych kategorii społecznych oraz narodów, aby skupić się na większym dobru dla całej ludzkości stawiając na pierwszym miejscu najsłabszych.
REKLAMA
Dlatego Kościół w niektórych krajach wystąpił przeciwko zamykaniu świątyń przez wiele miesięcy, dowodząc, że jest to ograniczenie swobód obywatelskich. W ślad za tym Trybunał Konstytucyjny w Genewie uchylił obowiązujący w tym kantonie od 1 listopada całkowity zakaz zgromadzeń religijnych. Uznano to za naruszenie wolności wyznania i uchybienie względem zasady proporcjonalności. Członkowie trybunału uznali, że władze kierowały się interesem publicznym, mogły jednak zastosować środki mniej drastyczne, bez naruszania podstawowych swobód obywatelskich. Z kolei francuska Rada Stanu (Conseil d’État) orzekła w ub. r. dwukrotnie, że ograniczenia nałożone na kościoły podczas pandemii koronawirusa były nieproporcjonalne do zagrożenia i naruszyły zasady swobody kultu religijnego.
2. Kryzys wiary wywołany pandemią
Pandemia ukazała choroby (biedę), którymi żyje współczesny świat (m.in. indywidualizm, pewność siebie, samowystarczalność i liczenie wyłącznie na siebie). „Burza odsłania naszą słabość i obnaża fałszywe i zbędne pewniki, z którymi tworzyliśmy nasze plany, projekty, zwyczaje i priorytety. Pokazuje nam, że zostawiliśmy w stanie uśpienia i opuszczenia to, co zasila i podtrzymuje nasze życie i naszą wspólnotę, co daje im siłę. Burza odkrywa wszystkie usiłowania, żeby „opakować” i zapomnieć wszystko to, co posilało duszę naszych ludów; wszystkie te próby znieczulenia pozornie „zbawczymi” zwyczajami, które nie potrafią odwoływać się do naszych korzeni i przywoływać pamięci o naszych starszych, pozbawiając nas tym samym odporności potrzebnej, by stawić czoło przeciwnościom” (Franciszek, „Ludzkość na wzburzonym morzu”. Modlitwa na Placu św. Piotra o ustanie pandemii, 27 marca 2020 r.).
REKLAMA
Gdy rozważamy duszpasterskie wyzwania czasu pandemii, warto zwrócić uwagę na opracowanie: „Duszpasterstwo w czasie pandemii. Zeszyt specjalny do programu duszpasterskiego Kościoła katolickiego w Polsce na rok 2020/2021” pod red. ks. dr. hab. Jana Bartoszka, ks. mgr lic. Romana Chromego i ks. dr. Krystiana Piechaczka (Sekretariat Komisji Duszpasterstwa KEP), wydaną przez Instytut Gość Media, Katowice 2020.
Opisując mocne i słabe strony duszpasterstwa w Polsce w czasie pandemii ks. dr Przemysław Sawa wskazał, że ograniczenia w korzystaniu z sakramentów uzmysłowiły wielu katolikom wartość sakramentów oraz wewnętrzne cierpienie z tęsknoty za Eucharystią. Jednocześnie wielu doceniło wartość wspólnej modlitwy, która cementuje poczucie jedności. Temu doświadczeniu służyły liczne transmisje liturgii i modlitw, zwłaszcza narodowego Różańca podejmowanego codziennie od marca przez wielu Polaków w kraju i zagranicą.
Interesującą częścią publikacji jest przegląd wybranych narzędzi technologii informatycznych służących w czasie pandemii do nauczania religii w szkole. Autorzy zauważają, że choć początkowo problemem okazał się dostęp do materiałów multimedialnych (dostępność do podobnych narzędzi w przypadku innych przedmiotów była jednak większa), to ostatecznie zdalne nauczanie w szkołach w czasie pandemii pozwoliło odkryć bogactwo pomocy dydaktycznych, których wykorzystanie stało się niezbędne w prowadzeniu katechezy online. Chodzi nie tylko o strony wydawców podręczników do religii, ale też liczne w sieci serwisy wspomagające, blogi czy kanały katechetyczne wyzwalające kreatywność samych nauczycieli.
REKLAMA
Epidemia odsłoniła jednocześnie źródła poważnego kryzysu w Kościele. „Nie dość mamy w Kościele polskim problemów z laicyzacją życia religijnego, dechrystianizacją kultury, postępującym permisywizmem moralnym i ideologią gender, konsumpcjonizmem i podziałami w życiu społecznym, to jeszcze odizolowanie od sakramentów świętych, rozbicie wspólnoty kościelnej i osamotnienie w warunkach kwarantanny spowodowało nagłą i radykalną, niezwykle trudną sytuację duszpasterską, której najważniejszym przejawem jest problem z udziałem we Mszy św. i możliwość bezpiecznego przystępowania do Komunii Świętej” - czytamy. Jeśli chodzi o wartość uczestnictwa we Mszy św., jakie stało się możliwe dzięki środkom przekazu, to ktokolwiek korzystał z takiej transmisji, powinien wiedzieć, że w normalnych warunkach nie spełnia ona świątecznego obowiązku. Język obrazu bowiem przedstawia rzeczywistość, ale jej nie uobecnia. Jeśli jest godne pochwały to, że starsi i chorzy uczestniczą w świątecznej Mszy św. transmitowanej przez radio czy telewizję, to nie można jednak tego powiedzieć o kimś, kto ze względu na te transmisje chciałby się zwolnić z pójścia do kościoła oraz uczestnictwa w celebracji eucharystycznej żywego Kościoła („Sacramentum caritatis”, 57).
Znalazło to wyraz zwłaszcza w rozpowszechnianiu błędnych poglądów teologicznych, m.in. odnośnie do rozumienia Eucharystii czy sakramentaliów, objawień prywatnych, zakresu pobożności maryjnej. Co gorsza – zdaniem autora – „daje się zauważyć coraz większa radykalizacja kaznodziejów czy grup wiernych będących w opozycji wobec nauczania biskupów lub podejmujących pobożność budowaną na błędnych postawach” (np. spiskowe teorie dziejów). „Wobec tego konieczna jest solidna formacja duchowa duchownych i świeckich, gdyż wielu z nich uległo fałszywym poglądom teologicznym” – stwierdza ks. dr Sawa.
REKLAMA
Ks. dr hab. Przemysław Artemiuk twierdzi, iż w pandemii internetowi kaznodzieje, zyskujący popularność i rozpoznawalność, „nierzadko schodzą na manowce, ciągnąc za sobą nie zawsze świadomych tego słuchaczy”. Co w ich przepowiadaniu może niepokoić? Autor mówi przede wszystkim o postawie kaznodziei-celebryty. „W sieci nie tylko głoszą rekolekcje, nauczają, ale także uczą gotowania i promują gry. Często ich medialne projekty szumnie określane mianem ewangelizacji, niejednokrotnie nie mają z nią wiele wspólnego. W przekazie przede wszystkim eksponują siebie.
Przekazom współczesnych kaznodziejów nieraz towarzyszy „bardzo uproszczona wizja duchowości”. W zależności od własnych fascynacji czy upodobań sugerują słuchaczom konkretne metody modlitewno-ascetyczne. Pomijając wolność wyboru, absolutyzują własne doświadczenia. „To, co jest dobre lub skuteczne w ich życiu, staje się dla innych konieczne i niezbędne”.
Autor krytykuje też inne postawy kaznodziejskie, jak emocjonalne uzależnienie słuchacza od własnego przekazu, co u wielu wiernych „zdecydowanie przekracza ramy fascynacji” czy niebezpieczny ekskluzywizm. Wyraża się on w przekonaniu, że tylko oni głoszą prawdziwą naukę, a zbawienia można w pełni doświadczyć, podążając za ich radami.
Wreszcie zauważalne jest deprecjonowanie przez kaznodziejów psychoterapii. Tymczasem w psychologach i terapeutach należy widzieć sprzymierzeńców, którzy służą swoją fachową pomocą człowiekowi. Wierzący, akceptujący własną historię życia, będzie szukał dojrzałej formy duchowości. Nie da się zwieść tanim hasłom kaznodziejów, którzy chcieliby nim manipulować. Może dlatego wielu z nich tak łatwo przychodzi krytykowanie psychoterapeutów. Postrzegają ich bowiem jako konkurentów” – konkluduje ks. Przemysław Artemiuk (por. Niedziela, 2.02.2021).
Ważnym wątkiem nauczania w kontekście pandemii zostaje wezwanie do pokuty i ten element kaznodziejskich praktyk nie jest zdaniem autora wolny od błędów. Pokuta bywa bowiem postrzegana jako antidotum na wszystkie bolączki człowieka i świata. W ten sposób przepowiadający, koncentrując się na kwestii pokuty, upodabniają się do średniowiecznych milenarystów. Podobnie jak oni stosują strach jako swoistą metodę pedagogiczną. Taka postawa promuje rozwój lękliwej pobożności, w której kwestia zasługiwania i wizja karzącego Boga zajmują centralne miejsce.
REKLAMA
3. Wychodzenie z pandemii - potrzeba odnowy wiary
Kościół powinien zająć odważne stanowisko wobec wymienionych wyżej problemów. Chodzi przede wszystkim o solidne zaangażowanie w nową ewangelizację, czyli w odnowioną misyjność wszystkich podmiotów kościelnych (wspólnot, parafii, zakonów, diecezji), rozwój katechezy dla dorosłych, młodzieży i dzieci, a zwłaszcza odważniejszą promocję wspólnot, ruchów i stowarzyszeń podejmujących formację wiernych. Niezbędne jest też wprowadzanie w autentyczną duchowość chrześcijańską.
Co zatem należy robić – w sensie duszpasterskim? Czy rzeczywiście jesteśmy już po pandemii? Papież Franciszek uważa, że „czas po pandemii” albo „w ramach jej długofalowego istnienia” będzie polegał nie tyle na „ponownym uruchomieniu działań”, ale na „zaczynaniu działań od nowa”.
Franciszek powiedział – 13 czerwca br. – że, aby wyjść z pandemii potrzebna jest ufność i wspólne zaangażowanie, by móc odbudować wszystko i zacząć od nowa „z cierpliwością i wytrwałością”. Podkreślił w rozważaniach przed modlitwą Anioł Pański, że potrzebne jest nowe spojrzenie na siebie samych i na rzeczywistość, by odkryć obecność Boga. „To jest nasza ufność i to daje nam siłę, by iść naprzód każdego dnia z cierpliwością siejąc dobro, które przyniesie owoce” - stwierdził.
Inaczej mówiąc „czas wirusa” okazał się naszym „kairosem”, po którym Kościół musi na nowo – w otwartości na Ducha Świętego – odkrywać własną misję, aby „wszystko uczynić nowe” (Ap 21,5). To pierwsze wyzwanie, którego nie można podjąć bez modlitwy i bez poddania się prowadzeniu Duchowi Świętemu. Paradoksalnie, trwająca pandemia w wielu miejscach stała się szansą dla ewangelizacji, także tej nowej – realizowanej w duchu chrześcijańskiego zapału, z wykorzystaniem nieznanych dotąd metod i środków wyrazu.
REKLAMA
Nowa sytuacja społeczna zmusiła duszpasterzy, mimo istniejących ograniczeń, do bliższego kontaktu z wiernymi. Dobrym przykładem jest przygotowanie dzieci do Pierwszej Komunii świętej oraz celebrowanie tej uroczystości. Księża rozmawiając z rodzicami dzieci wypracowali nowe formy duszpasterskie. Są one owocem wspólnych poszukiwań lepszej drogi przygotowania dzieci do sakramentów pokuty i Eucharystii. Nagle okazało się, że możemy zrezygnować w parafii z jednej dużej uroczystości, na rzecz wielu, przeżywanych w małych grupach czy wręcz indywidualnie. Co ciekawe, że sporo duszpasterzy oraz rodziców twierdzi, iż warto kontynuować to doświadczenie także „po pandemii”.

PODZIEL SIĘ CYTATEM
Innym ciekawym doświadczeniem jest wykorzystanie internetowych komunikatorów. W czasie pandemii była to konieczność i wielu duszpasterzy, korzystając z pomocy młodych ludzi, nauczyło się z nich korzystać. Także w czasie „po pandemii” warto posługiwać się tymi narzędziami nagrywając choćby krótkie słowo do parafian na każdy nowy tydzień.
Ojciec Jerzy Brusiło - analizując znaczenie Mszy św. w czasie pandemii - przywołał następującą wypowiedź internauty: dziś pandemia Covid-19 może nabrać innego znaczenia. Jej straszliwe skutki, podobnie jak każdej choroby, bólu, to nie tylko dramat zagrożenia, utraty, czy zwiastun przemijania i śmierci. Po przejściu takiego doświadczenia uczymy się na nowo lepiej żyć, jesteśmy mądrzejsi po przejściach, uodparniamy się, nabieramy sił, chcemy czegoś więcej i lepiej, nie mówiąc już o nawróceniu, pogłębieniu wiary i zrozumieniu cierpienia innych – pomocy im. Epidemia stała się sposobem, który nadaje znaczenie dalszemu życiu. A niezawodnym lekarstwem na każdą epidemię (obecną i przyszłe) jest Eucharystia, Jezus Chrystus – tajemnica wyznawana, tajemnica celebrowana i tajemnica posłania i chrześcijańskiego świadectwa, bo przecież «Wszystko mogę w Tym, który mnie umacnia» (Flp 4,13)”.
W tej sytuacji wyzwaniem jest dokonanie – możliwie jak najdokładniej – analizy rzeczywistości, z uwzględnieniem różnych kontekstów obecnego życia (epidemiologicznych, społecznych, religijnych), a także dostrzeganych konsekwencji pandemii i siły „ewangelicznego zaczynu” w diecezjach.
REKLAMA
Skoro pandemia spotęgowała społeczną izolację, stąd po pandemii wyzwaniem dla Kościoła staje się sztuka pielęgnowania kontaktu z innymi mimo ograniczeń. Chodzi o rozwój nowej wrażliwości na drugiego. Przejawem tej wrażliwości powinna być życzliwa pamięć o wszystkich zaangażowanych w walce z koronawirusem. Postawa ta wyraża się m.in. zachowywaniem norm sanitarnych.
Liturgia, martyria i diakonia stanowią w dalszym ciągu trzy najważniejsze filary Kościoła. Naszym obowiązkiem jest przypominanie sobie nieograniczonych możliwości budowania wspólnoty Kościoła dzięki posłudze charytatywnej i chrześcijańskiemu świadectwu. W sytuacji każdego zamętu w świecie, również tego wywołanego nową chorobą, szczególnym wyzwaniem pozostaje chrześcijańska „Caritas” – skierowana na ubogich, potrzebujących wsparcia duchowego i materialnego, aby odnowić w nich piękno człowieczeństwa.
Wyjątkowego znaczenia nabiera nasze odniesienie do ludzi młodych, aby z nadzieją ukierunkować ich na przyszłość. Zauważyliśmy jesienią zeszłego roku, z jaką łatwością – w okresie nauki zdalnej licealistów i studentów – można manipulować młodymi podczas tzw. marszów, a jednocześnie musimy z pokorą uznać, że mamy zadanie do wykonania: mamy trudność w wyjaśnianiu młodzieży współistnienia i „napięcia” pomiędzy demokratyczną wolnością a ewangeliczną miłością.
Odpowiedzialni za kształt duszpasterstwa i losy ewangelizacji powinniśmy - tak przed jak i po pandemii - zawsze głosić kerygmat o Chrystusie Zmartwychwstałym, który do końca umiłował każdego człowieka. Tylko w Nim można ostatecznie odkryć sens ludzkiego istnienia w doczesności i prawdę o życiu wiecznym. Ostatecznie, pośród pytań i wyzwań, trwająca pandemia wyznaczyła każdemu z nas czas i szansę na odnowienie świadomości, że każde chrześcijańskie działanie powinno rozpoczynać się i wypływać z wiary.
REKLAMA
4. Drobny przykład z Achidiecezji Poznańskiej
Gdy idzie o konkretny przykład prostego diecezjalnego programu duszpasterskiego, warto sięgnąć do poznańskiego programu: „WIARA PO PANDEMII”. Wśród głównych problemów jakie spowodowała pandemia, którym trzeba zaradzić, jego autorzy wymieniają: upadek ducha apostolskiego, zapału ewangelizacyjnego – i to niestety sporej liczby kapłanów.
Ponadto – ich zdaniem –pandemia zdemaskowała nieraz płytkość i fasadowość wiary, brak osobistej relacji z Chrystusem, utratę świadomości wagi Eucharystii, nieprzystępowanie do spowiedzi, brak osobistego kontaktu ze słowem Bożym, utratę rozumienia znaczenia Kościoła, relatywizację zasad moralnych, krytykowanie pasterzy przez niektórych świeckich i tendencje „drogi synodalnej”, niedowartościowanie świeckich przez niektórych duszpasterzy oraz niewykorzystany potencjał zakonów. Podkreśla się także odpływ młodych z Kościoła, osłabienie działalności ruchów i stowarzyszeń oraz wzrastającą liczbę apostazji.
Pierwszym działaniem, jakie postuluje nasz program, są inicjatywy służące „odnowie duchowej księży, która zaowocuje ich nową gorliwością”. Następnie - wśród konkretnych działań - kładzie się nacisk na dotarcie do wiernych „oddalonych” m. in. poprzez odwiedziny parafian przez duszpasterzy z zaproszeniem i ulotkami informującymi o programie jak również kolportowanie ulotek do skrzynek. Pomocą dotarcia do „oddalonych” ma być również stworzenie strony internetowej jako źródła informacji, reklamy w TVP Poznań, prasie lokalnej, lokalnych telewizjach internetowych, mediach parafialnych, billboardy jak również inne materiały publikowane przez media (np. reportaże, wywiady itp.). Przeprowadzona zostanie również akcja informacyjna wśród młodzieży przez katechetów, rodziców; czy dotarcie do kandydatów do bierzmowania. Mowa jest też o potrzebie stworzenia specjalnej strony internetowej jako źródła informacji oraz o innych działaniach medialnych.
REKLAMA
Program zakłada również przygotowanie 150 pięciominutowych katechez do wygłoszenia przed wszystkimi niedzielnymi Mszami w każdej parafii przez trzy lata (np. od września). Na terenie Archidiecezji mają być wybrane punkty, w których raz w miesiącu odbywałyby się celebracje pogłębiające wiarę (np. po jednym w dekanacie oraz kilka w Poznaniu). Po każdym spotkaniu proponuje się przygotowanie pomocy do osobistej codziennej modlitwy. Na tych samych zasadach mają być prowadzone celebracje dla młodzieży.
Dużą wagę program nadaje katechezie dorosłych. A konkretnie proponuje, by po zakończeniu rocznego cyklu celebracji, w kolejnym roku zaproponować (np. w tych samych miejscach) – oprócz zaangażowania w ruchy i wspólnoty – cykliczną katechezę dla dorosłych i młodzieży. W konsekwencji mogłoby to przybrać formę profesjonalnego studium dla słuchaczy.
Tak czy inaczej, spora część wiernych wróciła do kościołów, ale nie wszyscy, istnieje niebezpieczeństwo, że duchowieństwo przyjmie to jako pozytywny znak, i powrócimy niestety do stanu religijności sprzed pandemii. Dziś tymczasem - po tym co przeszliśmy - niezbędny jest olbrzymi wysiłek ewangelizacyjny. To jest najważniejsze zadanie dla Kościoła na dziś. Wini to zrozumieć nie tylko duchowni, ale także wierni świeccy, gdyż są oni także - choć za pomocą innych środków - powołani do uczestnictwa w misji apostolskiej Kościoła. W tym nowym czasie próby nikogo nie może zabraknąć.","Abp Stanisław Gądecki
/Poznań (KAI)",,abp Stanisław Gądecki,https://www.niedziela.pl/artykul/70780/Abp-Stanislaw-Gadecki-Duszpasterstwo-po
Misja w Pariacoto,"W Pariacoto w Peru 30 lat temu – 9 sierpnia 1991 r. zostali zamordowani przez terrorystów z organizacji Świetlisty Szlak polscy zakonnicy, franciszkanie konwentualni – o. Michał Tomaszek i o. Zbigniew Strzałkowski. W 2015 r. zostali beatyfikowani. Z o. Rafałem Dryjańskim, franciszkaninem, proboszczem parafii w Pariacoto, rozmawia Krzysztof Tadej.","Krzysztof Tadej: Czy po 30 latach mieszkańcy Pariacoto pamiętają o o. Michale Tomaszku i o. Zbigniewie Strzałkowskim?
O. Rafał Dryjański: Pamiętają nie tylko mieszkańcy Pariacoto, ale również Peruwiańczycy z różnych części kraju. Dwa miesiące temu ponownie otworzyliśmy kościół. Wcześniej był zamknięty z powodu pandemii. I tak jak kiedyś, zobaczyłem modlących się ludzi przy grobie męczenników. Często są anonimowi, nie należą do naszej parafii. Otrzymujemy też prośby telefoniczne, mailowe o modlitwę od osób, które mieszkają w różnych miejscowościach Peru. Dlatego postanowiliśmy, że w każdy piątek będzie się odbywała adoracja Najświętszego Sakramentu przy grobie o. Michała i o. Zbigniewa. W czasie adoracji przedstawiamy prośby, które otrzymujemy. Po niej odprawiamy Mszę św. w tych intencjach. W okresie pandemii, z którą nadal się zmagamy, najwięcej próśb dotyczyło poprawy zdrowia lub ochrony przed zarażeniem.
Zdarzają się cuda?
Ostatnio modliliśmy się o zdrowie znajomego lekarza kardiologa Siguisfreda Gamarry. Był chory na COVID-19 i leżał w szpitalu podłączony do respiratora. Lekarze nie dawali mu szans na przeżycie. W Pariacoto odprawiliśmy Mszę św., w której uczestniczyła cała jego rodzina. Modliliśmy się o łaskę uzdrowienia za wstawiennictwem męczenników. I wyzdrowiał! Teraz normalnie pracuje. Trudno mi dokładnie określić, ile osób doznaje łask i cudów. Niektórzy zapisują je w zeszycie, który znajduje się przy grobie naszych kapłanów.
Czy 9 sierpnia odbędą się uroczystości związane ze śmiercią polskich zakonników?
W Pariacoto trwa pandemia. Nie będzie takich uroczystości jak kilka lat temu. Ze względu na wprowadzone ograniczenia nie możemy np. odprawić Drogi Krzyżowej. Ale zostaną odprawione dwie uroczyste Msze św.: 8 sierpnia w Pueblo Viejo, w miejscu zamordowania o. Michała i o. Zbigniewa, i 9 sierpnia w kościele w Pariacoto pod przewodnictwem ordynariusza diecezji bp. Ángela Simóna Piorna i o. Mariana Gołębia, prowincjała Prowincji św. Antoniego i bł. Jakuba Strzemię Zakonu Braci Mniejszych Konwentualnych w Krakowie.
REKLAMA
Ojciec jest obecnie jedynym polskim kapłanem w Pariacoto?
Niestety tak. Gdy przyjaciele i znajomi pytają, czy czegoś mi brakuje, to od razu mówię: „Tak, proszę o jeszcze jednego księdza!”. Do niedawna sam odprawiałem nawet cztery Msze św. dziennie, spowiadałem, udzielałem sakramentów. Kilka dni temu, dzięki Bogu, został wyświęcony Peruwiańczyk i jesteśmy we dwóch.
Proszę czytelników Niedzieli i wszystkich Polaków: módlcie się o to, żeby do Pariacoto przyjechał kolejny ksiądz. Módlcie się również o powołania w Peru! Jeżdżę od wioski do wioski. Nie jestem w stanie być wszędzie. A na tym terenie nie wystarczy odprawić Mszę św. i wyjechać. Na początku ludzie się schodzą, chcą porozmawiać, opowiedzieć o swoich problemach i radościach. Potem jest Msza św., modlimy się. Na koniec ludzie zapraszają na poczęstunek i nie wypada odmówić. Ludzie potrzebują kapłana. Wiedzą, że zanim wrócę, minie kilka tygodni czy miesięcy. A jeden taki wyjazd zajmuje nawet pół dnia. Dlatego potrzebny jest kolejny ksiądz, który służyłby w parafii w Pariacoto.
Czy parafia nadal jest tak ogromna jak za czasu o. Michała i o. Zbigniewa? Wówczas można było ją porównać do wielkości średniej polskiej diecezji...
Parafia jest jeszcze większa! Powstały nowe wioski. W czasach męczenników było ich ponad 70, teraz mamy już 92. Na jej terenie mieszka ponad 15 tys. ludzi. Wioski rozłożone są na różnych wysokościach. Najniżej na wysokości 600 m n.p.m., inne znajdują się w górach na wysokości 3600 m n.p.m. Do wielu trudno dojechać, bo nie ma tam asfaltowych dróg. Nieraz mieszkańcy tych wiosek proszą, żeby pomodlić się o deszcz. Mam wtedy mieszane uczucia. Ostatnio się modliliśmy i zaczęło padać. Dla nich dobrze, dla mnie niestety nie, bo po takiej drodze po deszczu powrót do Pariacoto jest prawie niemożliwy.
REKLAMA
Na czym polega jeszcze specyfika misji w Pariacoto? Jak zmieniła się miejscowość od czasów, gdy żyli tu o. Michał i o. Zbigniew?
Na pewno zmieniła się pod względem ekonomicznym. Ludziom poprawił się status życia. Jeśli chodzi o wiarę, to muszę przyznać, że to powolny proces, choć nie brakuje pozytywnych przykładów. W jednej z wiosek np. ludzie przez wiele lat mówili, że chcą mieć kaplicę. Odpowiedziałem: to wybudujcie ją sobie. Potraficie przecież wyrabiać cegły i budować. Ja wam pomogę zrobić dach i powstanie kaplica. Przez długi czas nic się nie działo. Teraz do władzy w wiosce doszli młodzi ludzie, których znam jeszcze z lekcji religii, z czasu, gdy byli dziećmi. I wszystko się zmieniło. Bardzo szybko zbudowali kaplicę. Tworzą aktywną wspólnotę, za którą są współodpowiedzialni. Specyfika pracy na misjach w takim miejscu jak Pariacoto polega m.in. na tym, żeby zachęcać ludzi do aktywności.
Co jest pozytywne? W parafii jest wielu dobrych ludzi. Na co dzień są przyjemni, sympatyczni. Są wdzięczni kapłanom, doceniają nas. Potrzebują Mszy św., sakramentów i dają odczuć, jak bardzo potrzebni są tu kapłani. Niewątpliwie zaletą misji jest też przepiękny kraj, wspaniałe góry.
Jest to jednak wymagająca parafia. Położenie sprawia, że mogą tu pracować kapłani, którzy są w pełni zdrowi. Z powodu wysokości osoby, które mają problemy z sercem lub oddychaniem, nie dałyby rady.
Szczególnie istotne jest miejsce, w którym zginęli nasi kapłani. W trudnych momentach, gdy ciągle goniłem od wsi do wsi, odprawiałem Msze św. i gdy nie miałem już sił, to oni dawali mi siłę. Bez nich bym nie wytrzymał. Mówię do siebie: oni mieli gorzej, szalał terroryzm, nie było dróg, musieli chodzić pieszo lub jeździć konno, żeby dotrzeć do ludzi, a jednak głosili słowo Boże. Nie uciekli, wytrwali do końca. W momentach zwątpienia, gdy jest bardzo ciężko, gdy już wszystko denerwuje, oni mi pomagają. Dzięki nim kontynuuję tę misję.",Krzysztof Tadej,https://www.niedziela.pl/numer/2021/32,św. Marek,https://www.niedziela.pl/artykul/154853/nd/Misja-w-Pariacoto
Prasa zagraniczna,"Choć w ubiegłym roku po raz pierwszy od 30 lat spadła liczba wypadków na drodze, wciąż jest ich bardzo wiele. Dlatego Krajowe Duszpasterstwo Kierowców zachęca do modlitwy za wszystkich użytkowników dróg. Okazją do tego będzie m.in. przypadająca 30 kwietnia Ogólnopolska Niedziela Modlitw za Kierowców. O tym, by na drodze kierować się sercem oraz o tym, w jaki sposób kierowcy wspierają misjonarzy, mówił ks. Jerzy Kraśnicki, Dyrektor MIVA Polska, zastępca Duszpasterza Krajowego Kierowców, podczas spotkania z dziennikarzami w siedzibie Sekretariatu KEP w Warszawie.","Przywilej dla zaszczepionych
Tylko w pełni zaszczepieni będą mogli wziąć udział w spotkaniach z papieżem Franciszkiem podczas jego pielgrzymki na Słowację w dniach 12-15 września. Poinformowały o tym słowackie władze, tłumacząc, że decyzję podjęto w porozumieniu z Konferencją Episkopatu Słowacji. Tak naprawdę biskupi zostali postawieni przed wyborem: albo tylko w pełni zaszczepieni, albo drastyczne limity uczestników spotkań.
Deutsche Welle
O co chodzi?
Kościół katolicki w Niemczech w ubiegłym roku oficjalnie opuściło 221 390 katolików. Dane te pochodzą z państwowych urzędów, a niemiecka biurokracja należy do najlepszych na świecie. Wyrejestrowanie się z Kościoła w Niemczech jest aktem formalnym, w który zaangażowana jest nie tylko biurokracja kościelna, ale również publiczna. Dokumenty składa się najpierw w tej drugiej, a ta przesyła je do konkretnej diecezji, później do parafii. Katolików, którzy opuścili Kościół w 2020 r., jest nieco mniej niż w 2019 r., ale to marna pociecha. Mówi się, że w większości przypadków to protest przeciwko „grzechom” ludzi Kościoła: pedofilii, braku otwarcia na środowisko LGBT, klerykalizmowi itd. Można by to brać za dobrą monetę, gdyby nie fakt, że Niemcy równie chętnie opuszczają inne wyznania chrześcijańskie, zwłaszcza protestantów. W 2020 r. była to ta sama liczba jak w przypadku Kościoła katolickiego. Protestantów nie oskarża się przecież o pedofilię, tłamszenie LGBT, a tym bardziej o klerykalizm. O co więc tak naprawdę chodzi?
National Catholic Reporter
Nie tylko zachęty
Rządzący w części krajów nie poprzestają na zachętach do szczepień, ale wprowadzają twarde regulacje, które z jednej strony zapewniają pewne przywileje zaszczepionym, jak np. wejście do kina (Francja), a z drugiej – wykluczają niezaszczepionych. Gdzieniegdzie (Włochy) przymus dotyczy tylko służby zdrowia, a w Indonezji wszyscy muszą przyjąć szczepienie, z wyjątkiem tych, którzy mają poważne przeciwwskazania medyczne. Coraz częściej „do roboty” próbuje się zaprząc Kościół. W Polsce słyszeliśmy już tezy, że Kościół robi za mało w sprawie namawiania do szczepień przeciw COVID-19. Środowisko skupione wokół portalu National Catholic Reporter (liberalne skrzydło Kościoła w USA) z kolei wprost żąda, by katolickie uczelnie i szkoły były tylko dla zaszczepionych, a księża mieli obowiązek głosić kazania zachęcające do szczepień. Powołują się na to, że zaszczepienie się jest aktem miłości bliźniego, bo zaszczepiony chroni nie tylko siebie, ale i innych przed sobą.
REKLAMA
VATICAN NEWS
Australijska reforma
Arcybiskup Melbourne Peter Comensoli zaproponował śmiałą wizję restrukturyzacji swojej diecezji. Jego zdaniem, lepszym pomysłem, niż zamykanie parafii, jest przekształcenie ich w kilkadziesiąt misji o charakterze ewangelizacyjnym, które będą wychodzić naprzeciw potrzebom duszpasterskim danej społeczności. Daje ona nadzieję na stopniowe odnawianie życia religijnego w tym regionie. Misja będzie obejmować 3-4 dawne parafie, a księża będą mieszkać razem. Pozwoli im to zjednoczyć siły, efektywniej pracować i dostosować się do okoliczności, w których znalazł się Kościół.
SETTIMANA
Cerkiew a szczepienia
Część hierarchów, ale i wiernych Kościoła prawosławnego zapisała się w ostatnich kilkunastu miesiącach jako jedna z czołowych sił tzw. negacjonizmu covidowego. Teraz konsekwentnie wypowiadają się oni przeciwko szczepieniom. Zdania nie zmienili, mimo że w Grecji, Serbii i Rosji zmarło wielu hierarchów i duchownych. Jedynie przedstawiciele Cerkwi serbskiej stwierdzili niedawno, że pierwotna negacjonistyczna reakcja na informację o pandemii COVID-19 była błędna. Na tym tle odróżniają się hierarchowie patriarchatu moskiewskiego. Niedawno, jak się domyślamy, w celu przekonywania ludzi do szczepień – w Rosji notuje się coraz więcej zachorowań – zorganizowano publiczną dyskusję prawosławnych hierarchów, którzy nie tylko namawiali do szczepień, ale również zagrozili tym duchownym, którzy będą od tego odwodzili, sankcjami kanonicznymi. Mają być one zastosowane wtedy, gdy udowodnione zostanie to, że zniechęcanie do szczepień było jednym z powodów śmierci konkretnej osoby.",PR,https://www.niedziela.pl/numer/2021/31,kierowcy,https://www.niedziela.pl/artykul/154753/nd/Prasa-zagraniczna
Kochać jak Maria z Magdali,"– Święta Maria Magdalena jest patronką naszych poszukiwań Boga – mówił bp Andrzej Przybylski, w święto św. Marii Magdaleny, w parafii pod tym wezwaniem w Działoszynie.","Sensem i miłością życia Marii Magdaleny był Mistrz z Nazaretu. To On uwolnił ją od siedmiu złych duchów, a ona podążała za Nim wiernie aż pod krzyż. Jako pierwsza spotkała Pana po Jego zmartwychwstaniu. To właśnie ta święta jest patronką parafii w Działoszynie i wskazuje wiernym kierunek życia.
Zobacz zdjęcia: Kochać jak Maria z Magdali
W tym duchu 22 lipca w kościele św. Marii Magdaleny w Działoszynie Sumie odpustowej przewodniczył i homilię wygłosił bp Andrzej Przybylski. Mocno podkreślił w niej, jak ważne jest to, by pamiętać o tym, co najważniejsze w życiu, o tym, że najcenniejszym skarbem jest Jezus. Takiej pięknej wiary, radosnej nadziei i oddanej miłości uczy św. Maria Magdalena oraz przypomina, że każdy z nas ma głosić Chrystusa i troszczyć się o zbawienie własne, rodziny, dzieci czy wnuków. – Święta Maria Magdalena odkryła, że największym skarbem jest Boży Syn. Spotkała Jezusa, doświadczyła Jego nieprawdopodobnej miłości i odnalazła w Nim szczęście – mówił bp Andrzej. Zachęcił wiernych, by uczyli się od św. Marii Magdaleny wytrwałego szukania Jezusa i „ciągle przypominali sobie, jakim wielkim skarbem dla nas musi być Bóg”. Kaznodzieja mówił, że patronka dzieliła się Jezusem i nazwał ją Apostołką Apostołów. I jest to zadane nam wszystkim, by w Kościele czynnie uczestniczyć, głosić Ewangelię i zmartwychwstałego Pana.
Zebranych powitał proboszcz ks. Jan Skibiński i powiedział: – W uroczystość odpustową wracamy do kościoła, bo zapraszają nas Chrystus i patronka. Zachęcam do gorliwej modlitwy, aby ta modlitwa przyniosła błogosławione owoce w życiu każdego z nas i całej naszej wspólnoty parafialnej. Przygotowanie do uroczystości stanowiło triduum modlitewne. Mszę św. poprzedziło czuwanie modlitewne prowadzone przez czcicieli Krwi Chrystusa, a zakończyła procesja eucharystyczna wraz z dziękczynnym „Te Deum”.
Beata Pieczykura/Niedziela
„Parafia jest latarnią morską, która rzuca światło wiary i w ten sposób wychodzi naprzeciw najgłębszym i najbardziej autentycznym pragnieniom ludzkiego serca, dając sens i nadzieję życiu osób i rodzin” – te słowa Benedykta XVI przypominają, jakim skarbem jest Kościół. Dlatego pani Małgorzata, prezes AK, z przekonaniem mówiła: – Parafia to nasza wspólnota i nasze życie. Możemy tu przyjść, spotkać się i wyspowiadać. Do kościoła przynosimy troski i próbujemy odnaleźć drogę życia. Państwo Anita i Mirosław twierdzą: – Modlimy się przez orędownictwo, bo to nasza patronka od miłosierdzia, miłości i wybaczania. Każda prośba pomaga w życiu. Trzeba tylko gorliwie się modlić. Z tej wspólnoty parafialnej pochodzi s. Agnieszka ze Zgromadzenia Misyjnego Służebnic Ducha Świętego, która 19 czerwca złożyła śluby wieczyste. Trzy lata spędziła na misjach w Argentynie i wraca tam, by dalej służyć. „Niedzieli” powiedziała: – Bóg działa, trzeba tylko Mu na to pozwolić, nie przeszkadzać. Dla ludzi w Argentynie ważna jest obecność, towarzyszenie, rozmowa i to, by ktoś ich, wysłuchał.
REKLAMA
Beata Pieczykura/Niedziela
Festyn „Niedziela dla zdrowia”.
Z racji odpustu w niedzielę 25 lipca na placu przy kościele odbędzie się festyn „Niedziela dla zdrowia”. Jego uczestnicy będą mogli m.in. wykonać badania profilaktyczne i spirometryczne, a dzieci – badania profilaktyczne w kierunku skoliozy i wad postawy. Zainteresowani zdrowym żywieniem będą mogli uzyskać porady dietetyka klinicznego, a wszyscy – poznawać zasady udzielania pierwszej pomocy przedmedycznej. Osoby chętne będą miały możliwość zaszczepić się przeciwko COVID-19 w mobilnym punkcie czy zarejestrować się jako dawcy szpiku, a także oglądać pokazy football treestyler oraz artykułów dla niemowląt i dzieci. Gwiazdą wieczoru będzie Andrzej Koziński, który będzie wędrował „Śladami mistrza” i zaprezentuje przeboje Zbigniewa Wodeckiego.",Beata Pieczykura,,bp Andrzej Przybylski,https://www.niedziela.pl/artykul/70404/Kochac-jak-Maria-z-Magdali
Obserwator,Mija rok od momentu sakry biskupa Macieja Małygi. W rozmowie dla Niedzieli Wrocławskiej biskup pomocniczy Archidiecezji Wrocławskiej podsumowuje miniony czas.,"GRILLOWANIE POLSKI
Wojna trybunałów
Trybunał Sprawiedliwości Unii Europejskiej wydał dwa niekorzystne orzeczenia dla Polski – w pierwszym nakazał, żeby natychmiast zawiesić działanie Izby Dyscyplinarnej Sądu Najwyższego, a w drugim stwierdził, że system dyscyplinarny wobec sędziów wprowadzony w Polsce jest niezgodny z prawem UE. Polski Trybunał Konstytucyjny stwierdził, że TSUE nie ma kompetencji w dziedzinie sądownictwa i nie ma możliwości wyłączania organów państw. Nie pierwszy raz europejscy biurokraci udają, że nie słyszą polskich argumentów, szczególnie tego, że organizacja wymiaru sprawiedliwości to kompetencja państw członkowskich UE. Przedstawiciele obozu władzy nie mają wątpliwości, że w sporze nie chodzi tylko o kwestie wymiaru sprawiedliwości. – To próba gwałtownego procesu federalizacji UE przez narzucenie Polsce konkretnych rozwiązań – powiedział Tomasz Rzymkowski, wiceminister edukacji i nauki. Poza tym gdyby polskie władze zgodziły się na przyjęcie tych stanowisk TSUE, mielibyśmy do czynienia z rozsadzeniem, paraliżem wymiaru sprawiedliwości.
W ogłoszonym wyroku TSUE uwzględnił wszystkie zarzuty podniesione przez stale nieprzychylną Polsce Komisję Europejską i stwierdził, że Polska uchybiła swoim zobowiązaniom wynikającym z prawa UE. – Nie mogę zgodzić się z tym, że Polska będzie traktowana inaczej, gorzej, że będzie dyskryminowana w stosunku do bardzo podobnych sytuacji prawnych, identycznych procedur, które mają Niemcy czy Hiszpanie – podkreślił premier Mateusz Morawiecki w reakcji na wyrok TSUE. Wniosek Morawieckiego o zbadanie zgodności z konstytucją trzech przepisów Traktatu o UE, w tym zasady rzekomej wyższości prawa unijnego nad krajowym, rozpozna pełny skład TK. Rozprawa ma się odbyć 3 sierpnia.
Obostrzenia
Wakacje z certyfikatem
Przed wyjazdem na wakacje za granicę koniecznie trzeba sprawdzić, jakie obowiązują tam obostrzenia, pamiętając, że przepisy te mogą się zmieniać z tygodnia na tydzień. Przy wjeździe do większości krajów UE musimy okazywać: zaświadczenie o zaszczepieniu przeciwko COVID-19, o przejściu infekcji lub aktualnym negatywnym wyniku testu na obecność koronawirusa. Z tego obowiązku zwolnione są dzieci, ale limit wieku jest różny w zależności od kraju. Bez przedstawiania żadnych dokumentów osoby z Polski mogą wjechać do: Hiszpanii, Rumunii, Czarnogóry, Albanii, Macedonii Północnej czy na Cypr, ale to się może zmienić w każdej chwili.
REKLAMA
W Grecji, Portugalii, Irlandii, Austrii i we Francji do restauracji, baru, kawiarni, kina czy dyskoteki będzie można wejść tylko z zaświadczeniem o zaszczepieniu przeciwko COVID-19 lub aktualnym negatywnym wynikiem testu. Obowiązek przedstawiania zaświadczeń nie dotyczy klientów lokali funkcjonujących na świeżym powietrzu. W Portugalii i Czechach certyfikat jest niezbędny do zameldowania się w hotelu lub pensjonacie. Od 1 sierpnia trzeba będzie go okazywać w Portugalii również przed podróżami lotniczymi i dłuższymi trasami kolejowymi czy autobusowymi. Aktualne informacje dotyczące podróżowania są zamieszczone na stronie: www.gov.pl/web/dyplomacja/informacje-dla-podrozujacych . /j.k.
WATYKAN
Pomysł na lato
Papież Franciszek apeluje o „ekologię serca”, na którą – jak powiedział – składają się odpoczynek, kontemplacja i współczucie. Do osiągnięcia tego warto wykorzystać lato. W rozważaniu przed modlitwą Anioł Pański nawiązał do fragmentu Ewangelii, który ukazuje Apostołów wracających z misji oraz Jezusa litującego się nad tłumem. Wskazał w nim na dwa ważne aspekty: odpoczynek oraz współczucie. Podkreślił potrzebę odpoczynku fizycznego, a także odpoczynku serca od zabiegania i zaaferowania sprawami świata. – Powstrzymajmy szaleńczą gonitwę. Uczmy się zatrzymywać, wyłączać telefony komórkowe, patrzeć ludziom w oczy, pielęgnować milczenie, kontemplować przyrodę, regenerować się w dialogu z Bogiem – zaapelował papież. /j.k.
REKLAMA
Berlin
Kryzys pogłębiony
Pandemia COVID-19 odcisnęła swe piętno na życiu Kościoła katolickiego w Niemczech – twierdzi przewodniczący episkopatu bp Georg Bätzing. Dane statystyczne za 2020 r. wskazują na spadek udziału wiernych w życiu sakramentalnym. Jak poinformowano, liczba osób, które odeszły z Kościoła (w Niemczech chodzi o osoby deklarujące wycofanie się z tzw. podatku kościelnego),wyniosła w 2020 r. ponad 221 tys. katolików. Było to mniej niż rok wcześniej (273 tys. osób), ale więcej niż w 2018 r. (216 tys.). Spadła też liczba praktykujących katolików; było znacznie mniej chrztów, pierwszych Komunii św., bierzmowań, a szczególnie zawieranych małżeństw (w 2020 r. było ich 11 tys., a rok wcześniej – 39 tys.). Wiele uroczystości odłożono na później, ale miały one miejsce. „Także w czasie pandemii Kościół był obecny dla wielu ludzi, zwłaszcza w przełomowych momentach ich życia osobistego. Jednocześnie przeżywamy głęboki wstrząs w Kościele. Widać to również w statystykach odejść z Kościoła, co uważam za bolesne dla naszej wspólnoty. Wielu ludzi straciło zaufanie i chce to zaznaczyć swoim wystąpieniem z Kościoła. Traktujemy to bardzo poważnie. Musimy otwarcie i uczciwie stawić czoła tej sytuacji i udzielić odpowiedzi na pytania, które są do nas kierowane” – stwierdził bp Bätzing. /j.k.
WATYKAN
Jest dobrze
Papież Franciszek po wyjściu z rzymskiej kliniki Gemellego będzie kontynuował rehabilitację w Watykanie. 4 lipca Ojciec Święty przeszedł planowaną operację jelita grubego. Przed powrotem do Domu św. Marty odwiedził Bazylikę Matki Bożej Większej, do której przybywa zawsze w ważnych chwilach swego pontyfikatu. Przed maryjną ikoną Salus Populi Romani (Ocalenie Ludu Rzymskiego) dziękował za pomyślny przebieg operacji, modlił się za wszystkich chorych, szczególnie za tych, których spotkał w czasie swej hospitalizacji, i dziękował za modlitwy oraz okazywaną mu serdeczność w tym czasie. „Dziękuję wszystkim, którzy okazali mi bliskość przez modlitwę i serdeczność w dniach pobytu w szpitalu. Nie zapominajmy o modlitwie za chorych i tych, którzy się nimi opiekują” – czytamy na papieskim profilu na Twitterze, redagowanym w dziewięciu językach. /w.d.
REKLAMA
WEBINAR
Ekonomia Franciszka
Zainicjowane w ub.r. przez papieża spotkania z cyklu „Ekonomia Franciszka” będą kontynuowane w formie internetowych webinarów. Na pierwszym z nich młodzi ekonomiści i przedsiębiorcy z całego świata zastanawiają się, jak w perspektywie ekologii integralnej przywrócić duszę ekonomii. Podejmują temat rozwoju produkcji rolnej wśród najuboższych i stworzenia im dostępu do energii elektrycznej. Spotkania są platformą wymiany doświadczeń przez młodych, którzy dążą do budowy bardziej sprawiedliwego i braterskiego społeczeństwa. – Do udziału w dyskusji zaprosiliśmy m.in. przedstawicieli rdzennej ludności z Kolumbii i Ekwadoru, którzy walczą z niesprawiedliwościami wyrządzanymi m.in. przez międzynarodowe koncerny – powiedział Maurizio Pitzolu, współorganizator cyklu. /j.k.
Madryt
Prawo dla niedojrzałych
Hiszpańscy psycholodzy krytycznie oceniają rządowy projekt ustawy dotyczący zmiany płci. Wskazują, że ułatwianie procedur takich zmian osobom nieletnim będzie stanowiło zagrożenie dla najmłodszych, sprzyjając powszechnym, a zarazem nieodwracalnym zmianom ich psychiki i ciała. Zatwierdzony przez rząd w czerwcu projekt, nazywany „ustawą trans”, a powstały w radykalnie lewicowym bloku Unidas Podemos, przewiduje możliwość zmiany płci na inną niż biologiczna na podstawie woli zainteresowanego, bez konieczności poddania się terapii hormonalnej, konsultacji medycznej czy procedury sądowej. Doktor Mariola Fernández z hiszpańskiego Stowarzyszenia Psychologii i Psychoterapii Feministycznej ujawnia, że autorzy projektu w ogóle nie radzili się w tej sprawie środowiska naukowego. Inna psycholog Laura Redondo wskazała, że zatwierdzony przez centrolewicowy rząd Pedro Sáncheza projekt nie opiera się na przesłankach naukowych i stanowi zagrożenie, bo pozwala już dwunastolatkom – osobom niedojrzałym – na zmianę swojego imienia na imię płci przeciwnej tuż po rozpoczęciu procedury sądowej. /j.k.
REKLAMA
KUBA
Kij, mało marchewki
Metodą grubego kija i cienkiej marchewki próbują zaradzić sytuacji rządzący krajem komuniści. Wyspa dotknięta galopującą inflacją, importująca 70% tego, co spożywa, wskutek pandemii pozbawiona wpływów dewizowych z turystyki, ze spadkiem PKB o 11% – przeżyła największy od dziesięcioleci wybuch niezadowolenia społecznego.
Po demonstracjach w różnych częściach kraju władze postanowiły cofnąć się o krok. Tymczasowo zawiesiły cła na import żywności, leków i innych produktów pierwszej potrzeby. Do końca roku sprowadzanie na Kubę artykułów pierwszej potrzeby będzie zwolnione z opłat celnych – był to jeden z postulatów protestujących. Najpewniej jednak władze nie mają zamiaru im pobłażać. W czasie demonstracji zginęła co najmniej jedna osoba, zatrzymano 5 tys. uczestników, prawie 200 aktywistów, a kilku dziennikarzy zniknęło bez śladu. Służby wojskowe Kuby siłą wcielają do swoich oddziałów interwencyjnych młodych rekrutów, aby skierować ich przeciwko manifestantom. Protestujących bronią kubańscy biskupi. „Nie możemy zamykać oczu na to, czego doświadczają obywatele. Ludzie mają prawo do wyrażania swoich potrzeb, pragnień i nadziei” – czytamy w ich komunikacie. Biskupów niepokoi fakt, że władze nie podejmują żadnych działań, aby doprowadzić do rozwiązania problemów. Przypominają, że przemoc rodzi przemoc, a okazywana dziś agresja powoduje rany i urazy, które bardzo trudno będzie zaleczyć. /w.d.
JAPONIA
Na stronę Chin
„Coraz większe napięcia militarne wokół Tajwanu, a także gospodarcza i technologiczna rywalizacja między Chinami i USA zagrażają pokojowi i stabilności w Azji Wschodniej. Układ sił w regionie przechyla się na stronę Chin” – czytamy w corocznym japońskim raporcie dotyczącym obronności, zatwierdzonym przez japoński rząd Yoshihide Sugi. „Jest konieczne, abyśmy bacznie przyglądali się sytuacji pod kątem kryzysu bardziej niż kiedykolwiek” – dowiadujemy się z części dotyczącej Tajwanu. Raport wskazuje Chiny jako główne źródło zagrożenia dla bezpieczeństwa narodowego Japonii. Tokio jest zaniepokojone rosnącą aktywnością wojskową Chin w pobliżu Tajwanu, który znajduje się w niewielkiej odległości od Okinawy. W czerwcu przewodniczący ChRL – Xi Jinping zapowiedział ukończenie procesu „zjednoczenia” Tajwanu z Chinami. Pekin uważa Tajwan za zbuntowaną prowincję i integralną część Państwa Środka. /w.d.
REKLAMA
Izrael
Dzieci dwóch ojców
Pary homoseksualne muszą mieć dostęp do zastępczego macierzyństwa – orzekł Sąd Najwyższy w Izraelu. Dla wierzących Żydów to decyzja nie do przyjęcia. Proceder wykorzystywania surogatek w celu pozyskania potomstwa został tam zalegalizowany w 1996 r. Dotychczas było to przeznaczone tylko dla par heteroseksualnych, a potem również dla samotnych kobiet. To jeszcze nie koniec sprawy, bo obecna decyzja trybunału spotkała się z ostrą krytyką w parlamencie ze strony prawicy i ortodoksyjnych Żydów. /j.k.
BIAŁYSTOK
Nowy metropolita
Papież Franciszek mianował dotychczasowego biskupa polowego Wojska Polskiego Józefa Guzdka metropolitą białostockim.
Biskup Guzdek ma 65 lat. Święcenia kapłańskie przyjął w 1981 r. w krakowskiej katedrze na Wawelu. Przez 13 lat pełnił posługę wikariusza w parafiach archidiecezji krakowskiej, a następnie przez 4 lata był prefektem w wyższym seminarium duchownym tejże archidiecezji.
W 1998 r. obronił doktorat z teologii na Papieskiej Akademii Teologicznej. W kolejnych latach pełnił funkcje: kierownika Studium Formacji Stałej Kapłanów, dyrektora Wydawnictwa św. Stanisława BM, a następnie rektora seminarium. W 2004 r. został mianowany przez Jana Pawła II biskupem pomocniczym archidiecezji krakowskiej. Święcenia biskupie przyjął w łagiewnickim sanktuarium Bożego Miłosierdzia. Dewizą jego posługiwania są słowa In te Domine speravi (Tobie, Panie, zaufałem). Cztery lata później Benedykt XVI mianował go biskupem polowym Wojska Polskiego. Został mianowany na stopień generała brygady.
REKLAMA
Kilkakrotnie bp Guzdek bardzo twardo i jasno wypowiadał się na temat ochrony nieletnich i walki z pedofilią. Jego postawa wobec zjawiska pedofilii może być opisana przez dwa słowa: zero tolerancji.
Biskup Guzdek wielokrotnie podczas Mszy św. w intencji ojczyzny zachęcał do wzajemnego dialogu, przebaczenia i jedności. Jest zdania, że w życiu naszego narodu potrzeba zgody i wzajemnego zaufania. „Nie wolno bagatelizować win, ale też należy odrzucić ducha zemsty” – podkreśla. Przypomina też, że misją Kościoła jest budowanie mostów porozumienia i wzajemnego zaufania. /vaticannews
PRAWO DROGOWE
Dość pobłażania
Dość pobłażania dla bandytów za kierownicą – zapowiedział premier Mateusz Morawiecki. – Zmiany prawa drogowego były przygotowywane od wielu miesięcy. Dziś są już gotowe, skonsultowane z wieloma gremiami, uwzględniają postulaty ruchów miejskich – zaznaczył w czasie pikniku poświęconego zwiększeniu bezpieczeństwa na polskich drogach w ramach kampanii „Dobry Kierowca”.
Zmiany te mają doprowadzić do poprawy sytuacji. – W miastach, miasteczkach i na polskich wioskach musi być bezpieczniej – podkreślił Morawiecki i wskazał, że Polska ma jeden z najwyższych współczynników śmiertelności na drogach w całej UE. Policja będzie zdecydowanie karała w sytuacjach łamania zasad bezpieczeństwa ruchu drogowego, żeby Polska była bezpieczniejsza.
Modyfikacji ma ulec m.in. system punktów karnych. Będą one kasowane dopiero po upływie 2 lat. Za naruszenie przepisów ruchu drogowego kierowca będzie mógł dostać nawet 15 punktów karnych (obecnie maksymalna liczba to 10). Zniesione zostaną też szkolenia, po których odbyciu liczba punktów kierowcy ulega zmniejszeniu.
REKLAMA
Nową propozycją jest także obligatoryjny przepadek pojazdu, gdy kierowca w stanie nietrzeźwości spowoduje co najmniej niebezpieczeństwo sprowadzenia katastrofy w ruchu lądowym. Sąd będzie mógł orzec przepadek pojazdu nawet w sytuacji, gdy nie jest on własnością sprawcy, a właściciel lub inna osoba uprawniona mogła przewidzieć, że udostępniając sprawcy pojazd, może umożliwić popełnienie przestępstwa. /j.k.
DOBRE WIADOMOŚCI
Polska rośnie
„Produkcja przemysłowa w Polsce wciąż rośnie. Wyrównana dniami roboczymi, wzrosła w maju o 30% rok do roku po wzroście o 45% rok do roku w kwietniu” – poinformował urząd statystyczny Eurostat. Znacząco przebijamy średnią europejską: rok do roku produkcja przemysłowa wzrosła w maju o 20,5% wobec spodziewanego przez analityków wzrostu o 22,2%. W kwietniu w strefie euro produkcja wzrosła rok do roku o 39,4% – wynika z danych Eurostatu. Nie martwią one analityków, bo koniunktura gospodarcza w strefie euro się poprawia, rośnie konsumpcja w gospodarstwach domowych. Wśród dużych państw unijnych Polska okazuje się liderem wzrostu produkcji przemysłowej, a wśród wszystkich zajmuje trzecie miejsce. Najlepsze wyniki osiągnęły państwa V4 – najwyższe wzrosty produkcji w maju zanotowały Węgry oraz Słowacja (36,8%). /j.k.
AUSTRALIA
Nurkowanie na głosowanie
Czy to możliwe, żeby Wielka Rafa Koralowa została zdegradowana? Takie plany ma agencja ONZ, która zaleciła, aby największa na świecie rafa koralowa z powodu zniszczeń koralowców została wpisana na Listę Dziedzictwa Zagrożonego UNESCO. Australia nie chce się na to zgodzić. Aby do tego nie doszło, w kraju rozpoczęła się intensywna kampania lobbingowa. W jej ramach na nurkowanie zostali zaproszeni dyplomaci. Ambasadorzy z UE i kilkunastu innych państw, w tym członkowie Komitetu Światowego Dziedzictwa, mieli być przewiezieni na rafę Agincourt – popularne miejsce u północno-wschodnich wybrzeży Australii – by przekonać się o jej pięknie, różnorodności i dbałości o nią. Miało się to odbyć przed wirtualnym spotkaniem UNESCO w Chinach, gdzie w planach jest głosowanie nad obniżeniem statusu rafy i wpisaniem jej na Listę Dziedzictwa Zagrożonego. Efektu głosowania jeszcze nie znamy, ale będziemy go sprawdzać. /j.k.
POLITYKA KLIMATYCZNA
Drogi Zielony Ład
Komisja Europejska przygotowała największą w historii UE reformę klimatyczno--energetyczną, nie zważając na to, że jej skutki będą drastyczne i kosztowne nie tylko dla firm, ale także dla każdego mieszkańca UE. Projekt nazywa się „Fit for 55”, co tłumaczone jest jako „Gotowi na 55%”. Znalazło się w nim wiele dość radykalnych rozwiązań. Zakłada on m.in. przyspieszoną redukcję dwutlenku węgla do 2030 r. i osiągnięcie neutralności dla klimatu do 2050 r. Warto zapiąć pasy, bo czeka nas ostra jazda, szczególnie kierowców. Do 2030 r. emisje CO2 w nowych autach muszą zostać zredukowane o 55%, a 5 lat później – co budzi największe zdziwienie – pożegnamy się z dieslami i benzyniakami. Wszystkie produkowane samochody będą już autami elektrycznymi. /w.d.",,https://www.niedziela.pl/numer/2021/30,Microsoft,https://www.niedziela.pl/artykul/154636/nd/Obserwator
"My, Ozdrowieńcy! Hirek Wrona, Magdalena Malicka czy Marian Lichtman wspólnie o covidzie","Kim są ludzie, którzy pokonali COVID? Jak bardzo to doświadczenie wpłynęło na ich życie, kariery, środowiska w których funkcjonują? W jakim stopniu zmieniło się ich życie codzienne, zawodowe, relacje z ludźmi, odbiór świata? Rozmawiamy o tym z Ksawerym Krynickim, autorem książki ""My, Ozdrowieńcy"".","Książka to propozycja wydawnicza, w której głosu udzielono Ozdrowieńcom – znanym osobom z życia publicznego, artystom, specjalistom, księżom. Bez względu na profesję i status społeczny łączy ich jedno: pokonali chorobę, która w ostatnim czasie wstrząsnęła całym światem. Ich świadectwa mogą stać się początkiem szerszego dyskursu społecznego wokół zjawiska pandemii, a w szczególności statusu Ozdrowieńców i jakości ich życia po przejściu choroby.
Pomyślałby Pan jeszcze półtora roku temu, że stworzy książkę o …Ozdrowieńcach?
Ksawery Krynicki: To nie ja tworzę książkę o Ozdrowieńcach, to właściwie Ozdrowieńcy, bohaterowie tej książki sami ją tworzą. Ja jedynie pomagam im uporządkować myśli, pełnię co najwyżej rolę moderatora. Tyle i aż tyle.
A kim tak właściwie są Ozdrowieńcy z Pańskiej książki?
Przede wszystkim ludźmi z krwi i kości. Większość z nich jest powszechnie znana, choć nie wszyscy mają status osoby publicznej. Są wśród nich profesorowie, dziennikarze, ludzie mediów, świata kultury, ale także ci, którzy stoją teraz na pierwszej linii covidowego frontu, jak na przykład ratownik medyczny czy psycholożka. Łączy ich wspólne doświadczenie choroby, są świadectwem czasów w jakich żyjemy.
Nie obawiał się Pan stworzyć dzieła, które część osób może drażnić? W naszym kraju nie brakuje tzw. „koronasceptyków”. Dla kogo najbardziej jest ta książka?
Wspomnieni przez pana koronasceptycy czerpią swoją wiedzę głównie z internetu, więc raczej nie sięgną po tę książkę, a szkoda, bo gdyby częściej czytali książki pewnie ich sceptycyzm znacznie by zmalał. Nie nazywałbym też tej książki „dziełem”, to raczej zbiór świadectw ludzi, którzy przeszli przez covid, i postanowili podzielić się z innymi swoim doświadczeniem. Postrzegam tę książkę w kategoriach literatury „ku pokrzepieniu”. Taki jest jej główny cel, mamy poczuć się lepiej wiedząc, że nasz stres, nasze lęki związane z przyszłością możemy z kimś współdzielić.
REKLAMA
„My, Ozdrowieńcy” to historie wielu ludzi, z przeróżnych obszarów społecznych. Jest znany dziennikarz muzyczny Hirek Wrona, jest psycholog, jest profesor, jest nauczyciel czy modelka. Skąd ta różnorodność?
Wirus nie jest elitarny, jest egalitarny, stąd zależało nam na tym, aby bohaterowie książki pochodzili z różnych środowisk, aby reprezentowali różne profesje, różne grupy społeczne, po to właśnie aby zaprezentować obiektywny obraz pandemii, związanych z nim odczuć, lęków, przemyśleń. Ograniczenie się do do jednej grupy zawodowej, na przykład medyków dałoby, moim zdaniem bardzo niepełny, i chyba mocno zniekształcony obraz. Ta różnorodność jest więc celowym zabiegiem, dowodzi również tego, że przed covidem nie sposób się ukryć, że ta podstępna choroba dopadnie każdego, bogatego czy biednego, młodego czy starego, profesora i robotnika. Choroba czyni nas równymi, dla jednych brzmi to może degradująco, dla innych może jednak stanowić pocieszenie.
Co najbardziej urzekło Pana w historiach swoich rozmówców? Jaki wydźwięk z nich wybrzmiewa?
Trudno mi powiedzieć aby jakakolwiek historia mnie „urzekła”, bo pandemia – jak to mówi młodzież – nie jest sexy. To przeważnie ból i cierpienie, czasem strata kogoś bliskiego. Wszystkie rozmowy  wydają mi się bardzo interesujące, podobnie jak interesujący są sami bohaterowie. Stawiam pomiędzy nimi znak równości. Cieszę się, że udało mi się namówić do rozmowy pana premiera Marcinkiewicza, który, jak wszyscy wiemy, sporo przeszedł ostatnimi laty, czy Piotra Banacha, legendę polskiego rocka, założyciela między innymi zespołu Hey, którego, jako młody człowiek byłem wielkim fanem. Dużą przyjemność sprawiła mi rozmowa z Marianem Lichtmanem, słynnym trubadurem, a także z dwoma młodymi księżmi, którzy bardzo pozytywnie mnie zaskoczyli reprezentując Kościół taki, jakim pragnąłbym go na co dzień widzieć.
REKLAMA
A Pan osobiście jest już Ozdrowieńcem?
Tak, oczywiście. Zachorowałem na covid w listopadzie zeszłego roku. Dziś czuję się już w miarę dobrze, acz nadal odczuwam jego skutki. Wierzę jednak, że wkrótce wrócę do pełni sił.
Więcej o książce: Zobacz
swietywojciech.pl",Red.,https://www.niedziela.pl/numer/2020/5,COVID‑19,https://www.niedziela.pl/artykul/70207/My-Ozdrowiency-Hirek-Wrona-Magdalena
Obserwator,"Zapraszam wszystkich ludzi dobrej woli i wszystkich ludzi wierzących do tego, byśmy szczególnie w tę niedzielę i przez cały ten tydzień znowu ożywili w sobie wielkie wołanie do Pana żniwa o nowe powołania kapłańskie i zakonne – powiedział bp Andrzej Przybylski, delegat Konferencji Episkopatu Polski ds. Powołań, z okazji Niedzieli Dobrego Pasterza, która przypada 30 kwietnia. Rozpoczyna ona Tydzień Modlitw o Powołania kapłańskie, zakonne i misyjne.","WIELKA BRYTANIA
Sukces pro-life
Nie doszło do uchwalenia poprawek do ustawy legalizującej aborcję na życzenie aż do urodzenia dziecka. Posłowie zostali storpedowani mailami od wyborców, którzy odpowiedzieli na apel organizacji pro-life, wysyłając swój sprzeciw w tej sprawie. Badania opinii publicznej wskazują, że tylko 1% Brytyjek popiera możliwość zabicia dziecka aż do momentu jego narodzin. Próba przejęcia przez aborcjonistów rządowej ustawy o policji, przestępczości, wyrokach i sądach wzbudziła duże emocje w parlamencie. Posłanki lewicy zamierzały wnieść poprawki, które wprowadziłyby aborcję na żądanie aż do końca ciąży, a także karę więzienia za oferowanie pomocy kobietom w pobliżu ośrodków aborcyjnych. W parlamentarnej debacie wielu posłów wystąpiło przeciw propozycjom lewicy, a głosy dezaprobaty wybrzmiały również ze strony tych parlamentarzystów, którzy zwykle nie zgadzają się z postawą pro-life. Niektórzy posłowie otrzymali od wyborców więcej maili niż kiedykolwiek wcześniej. Dodatkowo ponad 800 lekarzy podpisało list otwarty do Diany Johnson, poseł Partii Pracy, wzywając ją do wycofania poprawki. Inna poprawka miała wprowadzić karę grzywny lub nawet więzienia dla osób, które zniechęcałyby kobietę do dokonania aborcji w sytuacji, gdyby ta osoba znajdowała się w odległości mniejszej niż 150 m od ośrodka aborcyjnego. Kara ta byłaby przewidziana także dla uczestników protestów odbywających się poza terenem kliniki. Karane byłoby również oferowanie kobiecie praktycznego, emocjonalnego lub finansowego wsparcia, aby mogła kontynuować ciążę.
j.k.
RZYM
Dziękuje za modlitwę
Powracający do zdrowia papież Franciszek był wzruszony licznymi wyrazami sympatii napływającymi z całego świata. Podziękował za bliskość i modlitwę. Ojciec Święty przebywa w klinice Gemellego, gdzie został poddany operacji jelita grubego. O tym, że kuracja papieża przebiega pomyślnie, świadczy choćby to, że już kilka dni po niej zaczął pracować. Spacerował po korytarzu i wznowił pracę, zapoznawał się z dokumentami – napisał rzecznik Watykanu Matteo Bruni. Franciszek odprawił też Mszę św., w której uczestniczyły opiekujące się nim osoby, a w niedzielę poprowadził południową modlitwę Anioł Pański z okna swego pokoju szpitalnego na dziesiątym piętrze.
REKLAMA
Do papieża napłynęły życzenia od dzieci hospitalizowanych na oddziale onkologicznym kliniki Gemellego. Mali pacjenci dołączyli do nich wykonane przez siebie kolorowe rysunki. Klinika postanowiła upublicznić niektóre z nich. „Dowiedzieliśmy się, że nie czujesz się najlepiej i znajdujesz się w naszym szpitalu” – tak zaczyna się jeden z listów. Mała Giulia napisała: „Kochany papieżu Franciszku, poczuj moją modlitwę, ja czułam twoją, kiedy byłam chora”.
w.d.
AMERYKA ŚRODKOWA
Nikaragua krwawi
Na bardzo trudną sytuację wiernych i Kościoła w Nikaragui zwracają uwagę miejscowi biskupi. „Kraj krwawi z powodu cierpień osób uwięzionych, rozbitych rodzin, przymusowej migracji, z powodu bólu chorych, pandemii, z powodu skrajnego ubóstwa” – podkreślają duchowni. Sytuację pogarsza trwający kryzys gospodarczy, pogłębiony przez pandemię COVID-19. Prezydent Daniel Ortega zerwał stosunki z Kościołem w 2018 r., a powodem był głos solidarności hierarchów z walczącymi o uszanowanie demokratycznych standardów. – Co chwilę słyszymy dziś ludzi, którzy atakują nas, papieża Franciszka, którzy w ten czy inny sposób chcą umniejszać siłę Kościoła – zaznacza ordynariusz Managui kard. Leopoldo Brenes. Trwają akty wandalizmu w kościołach oraz agresji przeciwko duchowieństwu i katolikom świeckim. Aresztowania w Nikaragui dotknęły początkowo polityków opozycji przeciwko rządom prezydenta Ortegi, a potem działaczy społecznych. Purpurat ostrzegł, że obecnie trzeba się spodziewać represji wobec duchowieństwa.
w.d.
ROSJA – UKRAINA
Szykują aneksję
Państwo Putina szykuje się do aneksji Doniecka i Ługańska – ostrzega Rada Bezpieczeństwa i Obrony Ukrainy. Jednym z dowodów jest wydawanie rosyjskich paszportów mieszkańcom okupowanych przez prorosyjskich najemników samozwańczych republik Doniecka i Ługańska. W ciągu 2 lat wydano już prawie 650 tys. paszportów. Proces wydawania dokumentów trwa od 2019 r., ale ostatnio przyspieszył. Towarzyszy mu umacnianie granicy okupowanych rejonów. Równocześnie prorosyjscy najemnicy starają się eskalować sytuację we wschodniej Ukrainie. Łamią zawieszenie broni i dokonują regularnego ostrzału.
j.k.
REKLAMA
ROZSZERZANIE UE
Czas na Bałkany
Kanclerz Niemiec Angela Merkel poinformowała, że ze względów strategicznych chciałaby, aby 6 państw Bałkanów Zachodnich w niedalekiej przyszłości przystąpiło do UE. Integracja m.in.: Macedonii Północnej, Bośni i Hercegowiny czy Serbii z UE znacząco zmniejszyłaby wpływ w tych krajach Chin oraz Rosji. – Kontynuowanie procesu dalszej integracji Bałkanów Zachodnich leży w interesie UE – oświadczyła. W podobnym tonie wypowiada się Ursula von der Leyen, szefowa KE, która stwierdziła, że niezbędne jest przyspieszenie rozmów akcesyjnych i wspieranie Bałkanów w przystosowywaniu się i reformowaniu krajów. W wirtualnej konferencji poświęconej Bałkanom Zachodnim wzięły udział obie panie i szefowie rządów poszczególnych krajów bałkańskich, które mają różny status w rozmowach z UE. Serbia i Czarnogóra są zaawansowane w rozmowach akcesyjnych, a Kosowo oraz Bośnia i Hercegowina mają status jedynie potencjalnych kandydatów do UE.
w.d.
HISZPANIA
Nie opłaca się
Pod rządami socjalistów nie opłaca się mieć dzieci. Lewicowe władze w Madrycie priorytetowo traktują przeprowadzanie rewolucji światopoglądowej w kraju, a zaniedbują wsparcie rodzin i dzieci. Z najnowszych badań hiszpańskiego Krajowego Instytutu Statystycznego (INE) za 2019 r. wynika, że kraj ten należy do tych państw unijnych, które najmniej środków inwestują w rodzinę i dzieci. Od lat przeznaczają niewiele ponad 5% z PKB na cele ochrony socjalnej. Ze statystyk wynika, że rodziny z dziećmi są biedniejsze niż małżeństwa, które ich nie mają. Najuboższe są zaś młode rodziny z dziećmi – aż jedna trzecia z nich jest zagrożona ubóstwem.
REKLAMA
Co trzecie dziecko nie chodzi z powodów finansowych do przedszkola, co trzecia rodzina ma problemy z pokryciem wydatków na edukację dziecka, choć jest ona bezpłatna. Nie zachęca do posiadania dzieci również sytuacja na rynku pracy, szczególnie trudna dla kobiet. Nie jest tajemnicą, że dla lewicowego rządu Hiszpanii poprawa sytuacji rodzin nie jest najważniejsza. Rząd przyjął ostatnio projekt ustawy o równości osób transpłciowych oraz gwarancji praw osób homoseksualnych, który pozwala nieletnim na zmianę płci w rejestrach.
j.k.
EGIPT
Uznają chrześcijan
Długo oczekiwane uznanie prawne istnienia Kościołów chrześcijańskich w tym kraju może zostać przyjęte już na najbliższej sesji parlamentu tego kraju. Według deputowanego Monsefa Suleimana, prawnego doradcy Kościoła koptyjskiego, tekst przygotowywany w ministerstwie sprawiedliwości był konsultowany z ekspertami, urzędnikami państwowymi i przedstawicielami Kościołów różnych wyznań. Zaaprobowali oni wszystkie artykuły projektu, który zostanie przekazany rządowi. To do niego należy skierowanie go pod obrady parlamentu. Prace nad projektem trwały kilka lat. Jednolity tekst musiał uwzględnić międzywyznaniowe różnice, np. w takich kwestiach, jak separacja i rozwód, odmiennie regulowanych przez poszczególne wspólnoty chrześcijańskie. Oblicza się, że 10% ze 100 mln Egipcjan to chrześcijanie koptyjscy. Chrześcijanie, choć nie są wyłączeni z życia politycznego, nie mają pełni praw politycznych. – Chcą być oni traktowani jak wszyscy obywatele, by nie religia kontrolowała wszystko, lecz prawo państwowe, które traktuje każdego na równi – wyjaśnia katolicki patriarcha Aleksandrii obrządku koptyjskiego Ibrahim Sidrak.
j.k.
REKLAMA
SONDAŻ
Cechy liderów
Jakimi cechami charakteryzują się dwaj główni antagoniści na polskiej scenie politycznej: Donald Tusk i Jarosław Kaczyński? Dominującą cechą charakteru, ani lidera PiS, ani PO, nie jest charyzma. Za to obaj są „nieustępliwi w dążeniu do celu” – uważają Polacy w sondażu IBRiS. Ponadto respondenci często wskazują Tuska jako „zdolnego do kompromisu” i „obytego w świecie”, a tylko nieliczni (4,3%) wskazują go jako człowieka „uczciwego”. Z kolei Jarosław Kaczyński zdaniem respondentów jest „wrażliwy na ludzkie potrzeby” i cechuje go patriotyzm.
j.k.
WIELKA BRYTANIA
Kościół w restauracji
W Rochdale k. Manchesteru dawna restauracja chińska została zamieniona na kościół anglikański. Zlokalizowanie kościoła w dawnej „Red and Hot Chinese World Buffet” w centrum miasta ma przyciągnąć przede wszystkim młodych ludzi. Tutejsze władze diecezji odkupiły restaurację i wyremontowały ją ze środków pochodzących ze specjalnego funduszu na rozwój duszpasterstwa. Fundusz, z siedzibą w Holy Trinity Brompton w zachodnim Londynie, deklaruje, że jego celem jest „wniesienie małego wkładu do tego, aby odwrócić schyłek Kościoła w Wielkiej Brytanii”. Podczas uroczystego nabożeństwa biskup anglikański Manchesteru David Walker powierzył opiekę nad wspólnotą duchownej Janie Cronin.
w.d.",,https://www.niedziela.pl/numer/2021/29,kapłaństwo,https://www.niedziela.pl/artykul/154533/nd/Obserwator
1. Światowy Dzień Dziadków i Osób Starszych,"Msza św. w intencji osób starszych, odwiedziny dziadków czy zaproszenie do osobistego spotkania młodzieży z przedstawicielami najstarszych pokoleń - to niektóre ze sposobów, w jaki można świętować Światowy Dnia Dziadków i Osób Starszych. Obchodzony po raz pierwszy, z inicjatywy papieża Franciszka, w niedzielę 25 lipca, towarzyszą mu słowa z Ewangelii wg św. Mateusza: „Ja jestem z tobą przez wszystkie dni”.","Światowy Dzień Dziadków i Osób Starszych będzie obchodzony w lipcu, w niedzielę, która przypada najbliżej liturgicznego wspomnienia dziadków Pana Jezusa - jak określa się św. Joachima i Annę, rodziców Maryi. W tym roku obchody te odbywają się właśnie 25 lipca.
Tematem 1. Światowego Dnia Dziadków i Osób Starszych będą słowa zaczerpnięte z Ewangelii wg św. Mateusza: „Ja jestem z tobą przez wszystkie dni” (por. Mt 28, 20), które mają jednoczyć wiernych na całym świecie.

PODZIEL SIĘ CYTATEM
Tegoroczne obchody, ze względu na okoliczności pandemii COVID-19 mają być czasem szczególnej modlitwy w intencji jej ofiar wśród osób starszych. Decyzja o ogłoszeniu tej inicjatywy zapadła bowiem w czasie naznaczonym pandemią i cierpieniem najstarszych pokoleń na całym świecie w minionych miesiącach.
""Podczas tych miesięcy pandemii, Pan nie przestaje posyłać aniołów, aby ukoić naszą samotność i powtarzać nam: 'Ja jestem z tobą przez wszystkie dni'. Mówi to do Ciebie, mówi to do mnie, do wszystkich. I to jest istotą tego pierwszego Dnia, który pragnąłem aby był obchodzony po raz pierwszy właśnie w tym roku, po długim czasie izolacji i wciąż powolnym odradzaniu się życia społecznego: aby każdego dziadka, każdą babcię, każdą osobę starszą – zwłaszcza tych spośród nas, którzy są najbardziej samotni – odwiedził anioł!"" - napisał Franciszek w orędziu na dzień poświęcony dziadkom i babciom.
REKLAMA
Hasło to ""bardzo jasno wyraża pragnienie każdej wspólnoty kościelnej – czy to w czasie pandemii, czy w lepszych czasach, które, miejmy nadzieję, wkrótce nadejdą – by być zawsze z osobami starszymi"" - napisano we wskazówkach duszpasterskich napisanych z okazji Dnia Dziadków i Osób Starszych.
Dykasteria ds. Świeckich, Rodziny i Życia zachęca też do promowania wydarzenia w mediach społecznościowych, aby tym kanałem dotrzeć do młodych ludzi, który papież w szczególny sposób chce zaprosić do aktywnego udziału nie tylko w święcie, ale i w codziennej trosce o osoby starsze.
Z okazji 1. Światowego Dnia Dziadków i Osób Starszych przygotowana została oficjalna modlitwa. Jest w niej mowa o podzięce osób starszych za dar rodziny i błogosławieństwo długiego życia, za marzenia już spełnione oraz te, które jeszcze przed osobami starszymi. Jest też prośba o umocnienie wiary, wspieranie w słabości i siłę życia w całej jego pełni.

PODZIEL SIĘ CYTATEM
REKLAMA
W Polsce Krajowy Ośrodek Duszpasterstwa Rodzin zachęca natomiast, aby ten dzień świętować przede wszystkim razem z babciami i dziadkami w rodzinach i parafiach. Chodzi o odwiedzenie swoich babć i dziadków, ale także niespokrewnionych osób starszych z terenu własnej wspólnoty.
""Odwiedziny stanowią widomy znak Kościoła, który wychodzi do innych. W czasach dystansu społecznego, spowodowanego pandemią, odwiedziny pokazują, że istnieje sposób, aby być blisko osób starszych, zachowując jednocześnie środki bezpieczeństwa"" - wskazuje z kolei Dykasteria ds. Świeckich, Rodziny i Życia.
W diecezjach proboszczowie zostali poproszeni o zapoznanie się z materiałami duszpasterskimi i wykorzystanie ich w tej formie, którą uznają za stosowną dla swoich parafii.
Pierwszy Dzień Dziadków i Osób Starszych obchodzony będzie dokładnie w połowie roku, który papież Franciszek poświęcił rodzinie - w piątą rocznicę wydania adhortacji apostolskiej ""Amoris Laetitia"".

PODZIEL SIĘ CYTATEM
REKLAMA
Jest to celowy wybór - czytamy we wskazaniach duszpasterskich - który wynika ze świadomości, że wszystkie osoby starsze, także te, które nie są babciami i dziadkami, potrzebują środowiska rodzinnego, w którym mogą żyć, a także, że konieczne jest, aby rodziny uświadomiły sobie rolę, jaką odgrywają ich starsi członkowie.
""W zglobalizowanym świecie relacje między osobami starszymi a rodzinami nie są już tak oczywiste jak dawniej, lecz przeciwnie, są stale kwestionowane. Zjawisko to przybiera różne kształty w zależności od geograficznego i kulturowego kontekstu, ale występuje kilka cech wspólnych, które nasuwają wniosek, iż kryzys relacji pomiędzy osobami starszymi a ich rodzinami stanowi znak czasów, który należy wziąć pod rozwagę. Duszpasterstwo rodzin, często skupione wyłącznie na relacjach pomiędzy małżonkami lub pomiędzy rodzicami a dziećmi, niechętnie zajmuje się kwestią stosunków łączących starszych rodziców z ich dorosłymi dziećmi lub dziadków z wnukami"" - napisano we wskazówkach na Dzień Dziadków.
Wobec tego złożonego scenariusza (pandemia, poszukiwanie nowej, pierwszoplanowej roli dla ludzi starszych, kryzys stosunków rodzinnych), a także chcąc pomóc wiernym nie popaść w rezygnację i przygnębienie, Kościół wybrał najbardziej prosty sposób na rozpoczęcie wspólnej drogi i umacnianie solidarności: świętowanie. Starsi i młodsi razem – rodzice i dzieci, dziadkowie i wnuki, członkowie tej samej i różnych rodzin. Kościół jest świadomy potrzeby pojednania między pokoleniami i trudności, jakie przeżywają ludzie starsi, ale nie przypisuje winy nikomu. Wybrana droga jest okazją do wspólnego radosnego świętowania.","lk, azr
/Warszawa (KAI)",https://www.niedziela.pl/numer/2017/4,dziadkowie,https://www.niedziela.pl/artykul/70163/1-Swiatowy-Dzien-Dziadkow-i-Osob
Przewodniczący Episkopatu: szczepienia są ważnym narzędziem ograniczania rozprzestrzeniania się wirusa,Szczepienia przeciw Covid-19 są ważnym narzędziem ograniczania rozprzestrzeniania się zakażeń i przez bardzo wiele osób postrzegane są jako nadzieja na możliwość powrotu do normalnego funkcjonowania społeczeństw – napisał przewodniczący Konferencji Episkopatu Polski abp Stanisław Gądecki w oświadczeniu w sprawie szczepień przeciw Covid-19.,"Przewodniczący Episkopatu zaznaczył, że szczepienie powinno być dobrowolne, ale jednocześnie „Kościół wspiera wszystkich, którzy podejmują decyzję o zaszczepieniu się”. Odwołując się do Noty Kongregacji Nauki Wiary z 21 grudnia 2020 roku, napisał, że „szczepienie nie jest, co do zasady, obowiązkiem moralnym”.
Abp Gądecki przywołał przykład papieża Franciszka, który nie tylko sam się zaszczepił, ale wielokrotnie apelował o szczepienie się i sprawiedliwą dystrybucję szczepionek do biedniejszych krajów.

PODZIEL SIĘ CYTATEM
Przewodniczący Episkopatu zauważył również, że szczepienia nie powinny prowadzić do zaniedbania innych elementów ważnych dla ograniczania rozprzestrzeniania się zakażeń SARS-COV-2 oraz leczenia choroby COVID-19, czyli „dbałości o higienę, odpowiedzialności w kontaktach międzyludzkich, dostępności do świadczeń ochrony zdrowia, w tym do skutecznej farmakoterapii, a także rozwijania badań podstawowych i klinicznych ukierunkowanych na lepszą profilaktykę, diagnostykę i leczenie”.
REKLAMA
Publikujemy pełny tekst Oświadczenia:
OŚWIADCZENIE PRZEWODNICZĄCEGO KONFERENCJI EPISKOPATU POLSKI W KWESTII SZCZEPIEŃ PRZECIW COVID-19
W kontekście licznych pytań dotyczących stanowiska Kościoła katolickiego odnośnie do kwestii szczepień przeciw Covid-19, chciałbym przypomnieć, że Kościół już wielokrotnie wypowiadał się w tej sprawie.
„Kościół podkreślał najpierw, że wynalezienie szczepionek może być uznane ‒ z perspektywy medycyny prewencyjnej ‒ za szczególny owoc daru udzielonego człowiekowi przez Boga, któremu nie jest obojętny los człowieka i zagrożenia związane z chorobami, w tym także z chorobami zakaźnymi. […] Właśnie dzięki tej ojcowskiej dobroci Boga ‒ objawiającej się również w dostępnych szczepionkach – udało się wyeliminować wiele chorób zakaźnych, które wcześniej miały charakter letalny (tzn. prowadziły do śmierci), lub stawały się przyczyną niepełnosprawności i cierpienia człowieka” (Stanowisko Zespołu Ekspertów ds. Bioetycznych Konferencji Episkopatu Polski dotyczące szczepionek, 1).
Ponadto, „życie i zdrowie są cennymi darami udzielonymi człowiekowi i powierzonymi jego roztropnej odpowiedzialności. Jest to odpowiedzialność, która przekracza ramy wyłącznej troski o samego siebie. Międzyludzka solidarność, motywowana ewangeliczną miłością bliźniego, przypomina – w kontekście zagrożenia pandemią i dostępnych szczepień – obowiązek troski także o drugiego człowieka, o wspólnotę ludzką. Taka postawa winna znamionować i być wnoszona przez kulturę chrześcijańską, w kręgu której żyjemy” (Stanowisko Zespołu Ekspertów ds. Bioetycznych Konferencji Episkopatu Polski dotyczące szczepionek, 23).
Decyzja o szczepieniu winna uwzględniać wymogi dobra wspólnego, ale szczepienie powinno być dobrowolne. Zgodnie z Notą Kongregacji Nauki Wiary z 21 grudnia 2020 r. „szczepienie nie jest, co do zasady (di norma) obowiązkiem moralnym” (Kongregacja Nauki Wiary, Nota na temat moralnej oceny stosowania niektórych szczepionek przeciw Covid-19, 5).

PODZIEL SIĘ CYTATEM
REKLAMA
Szczepienia przeciw Covid-19 są ważnym narzędziem ograniczania rozprzestrzeniania się zakażeń i przez bardzo wiele osób postrzegane są jako nadzieja na możliwość powrotu do normalnego funkcjonowania społeczeństw. Stąd też Kościół ‒ będąc w kontakcie z właściwymi służbami medycznymi i sanitarnymi ‒ wspiera edukacyjne i informacyjne inicjatywy społeczne i publiczne, których celem jest zwiększenie świadomości wiernych w kwestii szczepień. Ponadto Kościół wspiera wszystkich, którzy podejmują decyzję o zaszczepieniu się. Przykład papieża Franciszka, który nie tylko sam się zaszczepił, ale wielokrotnie apelował o szczepienie się i sprawiedliwą dystrybucję szczepionek do biedniejszych krajów, jest zachętą do szczepienia się dla tych, którym jest bliskie nie tylko dobro własne, ale również dobro wspólne.
REKLAMA
Szczepienia nie powinny prowadzić do zaniedbania innych elementów ważnych dla ograniczania rozprzestrzeniania się zakażeń SARS-COV-2 oraz leczenia choroby COVID-19, w tym dbałości o higienę, odpowiedzialności w kontaktach międzyludzkich, dostępności do świadczeń ochrony zdrowia, w tym do skutecznej farmakoterapii, a także rozwijania badań podstawowych i klinicznych ukierunkowanych na lepszą profilaktykę, diagnostykę i leczenie.
+ Stanisław Gądecki
Arcybiskup Metropolita Poznański
Przewodniczący Konferencji Episkopatu Polski
Wiceprzewodniczący Rady Konferencji Episkopatów Europy (CCEE)
Warszawa, dnia 8 lipca 2021 roku","BP KEP
/Warszawa (KAI)",,abp Stanisław Gądecki,https://www.niedziela.pl/artykul/70028/Przewodniczacy-Episkopatu-szczepienia-sa
Deus Caritas est,Biskup legnicki Andrzej Siemieniewski po kanonicznym objęciu diecezji spotkał się z dziennikarzami diecezjalnych mediów katolickich.,"Poniżej przedstawiamy zapis rozmowy z Księdzem Biskupem

Z jakim przesłaniem Ksiądz Biskup przychodzi do Diecezji Legnickiej ?
Moim biskupim zawołaniem przez cały czas posługi biskupa pomocniczego w Diecezji Wrocławskiej by hasło „Bóg jest miłością” „Deus Caritas est”. Zdanie biblijne i zdanie drogie też papieżowi Benedyktowi XVI . Miłość Boża tak jak ją poznajemy z Pisma Świętego jest rodzajem mocy, która wtargnęła w życie grzesznego świata, by ten świat przemieniać od wnętrza. A więc miłość o wiele głębsza, większa i szersza i mocniejsza niż tylko miłość ludzka. Bo miłość Boża jest miłością z mocą uzdrawiającą, przemieniającą i myślę że o takie przejawianie się miłości Bożej w kolejnych etapach historii Diecezji Legnickiej które się otwierają, o takie wtargnięcie Bożej miłości chcę się modlić i o taką modlitwę wszystkich diecezjan prosić.
Jakie plany ma Ksiądz Biskup na najbliższe dni i tygodnie?
Najbliższe dni i tygodnie to raczej plany ucznia w szkole, który przybywa, rozgląda się, słucha, rozmawia i chce zorientować się, jakie ważne wydarzenia, jakie ważne problemy, wyzwania i zaproszenia czekają nowego biskupa właśnie tutaj w Legnicy.
Z jakim nastawieniem i jaką wiedzą o Diecezji Legnickiej przychodzi ksiądz Biskup do Legnicy ?
Pierwsze skojarzenie z imieniem diecezji: „Diecezja Legnicka”, to wspomnienia. Przecież ta diecezja kiedyś tworzyła jedną Diecezję Wrocławską. Poza tym już po utworzeniu Diecezji Legnickiej bywałem tutaj i w seminarium duchownym na wykładach i we wspólnotach na rekolekcjach. W bardzo wielu miejscach i absolutnie nie można powiedzieć ze Diecezja legnicka jest dla mnie całkowitą nowością. Oczywiście to, co teraz się rozwinęło i rozkwitło przez tyle lat istnienia diecezji, to jest rzecz nowa, którą trzeba poznawać i się uczyć, ale nie jest to nowość absolutna.
REKLAMA
Diecezja Legnicka nie jest obca księdzu Biskupowi wielokrotnie uczestniczył ksiądz Biskup w wielu wydarzeniach, chociażby przewodniczył Mszy św. odpustowej w bazylice MB Łaskawej 15 sierpnia 2018 r.
Tak, to wydarzenie bardzo mocno utkwiło w mojej pamięci. Piękna pogoda, ogromna ilość wiernych, gorliwa modlitwa i piękno bazyliki krzeszowskiej. Dlatego też w tym roku, choć już w nowej roli, pragnąłbym też tam być, modlić się. O ile Katedra jest sercem diecezji, ale są też takie miejsca uprzywilejowane przez modlitwę, a Kościół stoi modlitwą.
Ksiądz Biskup wspomniał o katedrze, wiec nie mogę nie zapytać o ingres. Czy jest już znana data uroczystego wprowadzenia nowego Biskupa legnickiego do katedry ?
Ingres planowany jest na 20 września. Jest więc trochę czasu, by przyjrzeć się chociażby sytuacji epidemiologicznej. A ten dzień, jest ważnym dniem, ponieważ jest to rocznica konsekracji legnickiej katedry. A mówi się, że katedra to serce diecezji. To miejsce trwa od wieków i patrzymy na nie, nie tylko, jako na historię minionych wieków, ale przede wszystkim, jako na część historii zbawienia. Nie tylko jako datę w kalendarzu, ale na historię ludzi, którzy przychodzili tu się modlić, słuchać Słowa Bożego i budowali historię diecezji.
Czy zostaje Ksiądz Biskup przy swoim zawołaniu biskupim?
Ponieważ to zawołanie zaczerpnięte jest z Pisma Świętego i tak zadomowione w historii Kościoła i z taką mocą, wiec trudno wymyśleć jakieś lepsze orędzie kerygmatyczne, niż zwiastowanie że Bóg jest miłością. To chyba jest jedna z uprzywilejowanych, bardzo dobrych postaci kerygmatu, czyli głoszenia tego, czym jest chrześcijaństwo.
Bycie biskupem to zarówno wyzwanie jak i zobowiązanie
Tak to jest wielkie zobowiązanie, które jest dla mnie nowe. Więc będę chciał się tego uczyć. A zobowiązanie to właściwe i synonim słowa „służba”. Stąd mówi się o posługiwaniu biskupim, czy o służeniu diecezji, ludziom, parafiom, zgromadzeniom zakonnym i wielu innym rzeczywistościom.
REKLAMA
W tym czasie pandemii bardzo często pojawia się słowo „kryzys w Kościele”. Czy małe grupy formacyjne, są nadzieją na zażegnanie tego kryzysu i jak to się często mówi, na powrót do normalności.
Myślę że trzeba trochę rozszerzyć to sformułowanie „powrót do normalności”. Bo trochę mogłoby to zabrzmieć jak nazwa kierunku „powrót do przeszłości”. Tymczasem raczej w Kościele myślimy o przyszłości. To jest bardzo podobnie jak w życiu rodzinnym gdzie pojawiają się dzieci, później dorastają, opuszczają dom, zakładają swoje rodziny. I nie mówimy w rodzinie o powrocie do normalności tylko, jaka przyszłość czeka nas w nowej sytuacji. I tutaj niezastąpioną szkołą jest Pismo Święte, które w zasadzie jest jednym, długim opisem kryzysu. Poczynając od kryzysu stworzonego człowieka Adama i Ewy poprzez kryzysy patriarchów, i wszystkie możliwe kryzysy historii. A rozwiązaniem Bożym było zawsze wskazywanie na przyszłość. Tak więc normalnością w Kościele są te dni, które nadejdą, które będą trochę inne, które na pewno będą błogosławione. I myślę ze trzeba spojrzeć na czekający nas czas, jako na kolejne rozdziały Dziejów Apostolskich. Kryzys oczywiście jest, bardzo różny, związany z wirusem covid i z najróżniejszymi wydarzeniami wewnątrzkościelnymi i na zewnątrz. Ale odpowiedzią jest raczej modlitwa i wypatrywanie błogosławionej przyszłości tego, co nadejdzie.
Czy ksiądz Biskup planuje jakieś spotkania, umożliwiające bliższe, osobiste rozmowy?
Myślę, że ta sugestia i myśl, to na pewno jeden z impulsów, które trzeba będzie wziąć pod uwagę. Oczywiście, co do kształtu, nazwy, miejsca to jeszcze pomyślimy, ale takie głosy są bardzo cenne i oby jak najwięcej ich spłynęło. Wtedy stopniowo będziemy myśleć jak je wprowadzić w życie.
REKLAMA
Ksiądz Biskup powoli wyprowadza się z Wrocławia, aby tu w Legnicy się zadomowić.
Tak, z całą pewnością. Już myślę o Legnicy, jako o mojej diecezji i moim domu. Na razie nie myślę o odpoczynku tylko o zadomowieniu się w nowej diecezji. A proces przeprowadzania się myślę że nie będzie zbyt długi i raczej szybko to wszystko nastąpi.
Mogę zapytać o rower… czy już jest w Legnicy?
Rower, myślę że jest to jeden z najwspanialszych wynalazków dokonanych w całej historii ludzkości. To takie moje osobiste zdanie, ponieważ bardzo lubię jeździć i w ten sposób odpoczywam. Ale rower jeszcze jest we Wrocławiu, ponieważ jest zbyt duży żeby go tak łatwo można było przewieźć. Ale tak, z cała pewnością znajdzie się i tutaj.
Czego można życzyć nowemu Biskupowi Legnickiemu?
Bożego błogosławieństwa, to znaczy Bożej pomocy. Bo Boże błogosławieństwo przejawia się przez światło Boże, modlitwę ludzi przez odsłanianie nowych okazji do służby. To wszystko, co św. Paweł nazwał prowadzeniem przez Ducha Bożego. Ci, których prowadzi Duch Boży ci są synami Bożymi. I chcemy żeby cała diecezja była prowadzona przez Ducha Bożego, wszyscy diecezjanie i oczywiście Biskup Diecezji legnickiej. Więc o takie błogosławieństwo i o modlitwę proszę.
Dziękujemy za rozmowę",Monika Łukaszów,https://www.niedziela.pl/numer/2020/14,,https://www.niedziela.pl/artykul/69928/Deus-Caritas-est
Organizacja Pomoc Kościołowi w Potrzebie w ub.r. wsparła cierpiących chrześcijan prawie 123 mln euro,"Mimo ogólnoświatowej pandemii papieska fundacja Pomoc Kościołowi w Potrzebie (PKwP) za pośrednictwem swych 23 biur krajowych wsparła chrześcijan dyskryminowanych i prześladowanych na całym świecie sumą ponad 122,7 mln euro.","Oznacza to wzrost o 16,4 mln w porównaniu z rokiem poprzednim. Poinformowano o tym 18 czerwca na konferencji prasowej w Rzymie.
„Pandemia pogorszyła dramatycznie sytuację chrześcijan w wielu częściach świata, którzy dosłownie z dnia na dzień stracili pracę, zostali bez pieniędzy i żywności. Również wielu księży i osób zakonnych nie wiedzieli, jak związać koniec z końcem” – powiedział Thomas Heine-Geldern, przewodniczący wykonawczy centrali PKwP.
Okazuje się, że w ub.r. tylko we Włoszech zebrano prawie 5,3 mln euro – o 20 proc. więcej niż w 2019. Blisko 16 tys. dobroczyńców przekazało prawie 39 tys darowizn. Dzięki temu organizacja wsparła ponad sto projektów na rzecz ochrony zagrożonych i uciskanych wspólnot chrześcijańskich.
REKLAMA
Dzięki uzyskanym środkom fundacja papieska sfinansowała działania łącznej wartości 102,1 mln euro, a dalszych 20,6 mln, których nie zdołano wydać z powodu ograniczeń epidemicznych, zostaną wykorzystane do końca czerwca br. 79 proc. pieniędzy przeznaczono w ub.r. na projekty, informację, wsparcie medialne i kampanie modlitewne – w sumie 4758 projektów w 138 krajach.
Od początku pandemii organizacja sfinansowała 401 projektów związanych z COVID-19 łącznej wartości ponad 6,2 mln euro. Inicjatywy w tym zakresie przewidywały m.in. dostarczanie testów DPI (laserowych) księżom i osobom zakonnym oraz pilną pomoc finansową. 32,6 proc. tej pomocy przekazano do Afryki.
„Jesteśmy bardzo zaniepokojeni szczególnie krajami regionu Sahelu, w których wybuchł terroryzm. Pandemia jeszcze bardziej utrudniła sytuację ewakuowanych uchodźców i w wielu przypadkach Kościół jest jedyną instytucją, jaka jeszcze wspiera ludzi” – zauważył Thomas Heine-Geldern.
Dodał, że choć COVID-19 może się zmieniać lub stawać się mniej lub bardziej agresywnym, ale nie jest w stanie zarazić miłości, ożywianej wiarą chrześcijańską.","kg (KAI
/ACI Stampa)
/Rzym",,Pomoc Kościołowi w Potrzebie,https://www.niedziela.pl/artykul/69340/Organizacja-Pomoc-Kosciolowi-w-Potrzebie
Papież o potrzebie reformy gospodarki i prawie do godnej pracy,"Papież Franciszek zaapelował o głęboką reformę życia gospodarczego, które nie będzie się kierować jedynie filozofią zysku i zgadzać na to, by całe grupy społeczne były wykluczone z dobra wspólnego. Przemawiając do uczestników 109. Konferencji Międzynarodowej Organizacji Pracy, która odbywa się dziś w Genewie, przypomniał, że koronawirus sprawił, iż w czasie pandemii pracę straciła bezprecedensowa liczba ludzi na całym świecie.","Nawiązując do tematu konferencji, która poświęcona jest sytuacji migrantów i pracowników wykluczonych z krajowych programów opieki zdrowotnej, Franciszek wskazał, że świat znalazł się w kluczowym momencie, gdy chodzi o życie społeczne i gospodarcze, co stawia przed nim ważne wyzwania co do przyszłości. Podkreślił, że optyki przyszłych działań gospodarczych nie może wyznaczać jedynie zysk.
„Gdy z pośpiechem chcemy powrócić do większej aktywności gospodarczej, po ustaniu zagrożenia Covid-19, unikajmy usilnego koncentrowania się na zysku, izolacji i nacjonalizmie, ślepego konsumpcjonizmu i zaprzeczania wyraźnym znakom, które sygnalizują dyskryminację naszych braci i sióstr «nadających się do wyeliminowania» w naszym społeczeństwie – mówił Franciszek. – Wręcz przeciwnie, szukajmy rozwiązań, które pomogą nam zbudować nową przyszłość pracy opartą na godnych i godziwych warunkach pracy, wynikających z negocjacji zbiorowych i promującą dobro wspólne. Jest to fundament, który uczyni z pracy zasadniczy element naszej troski o społeczeństwo i stworzenie. W tym sensie praca jest prawdziwie i zasadniczo ludzka. O to właśnie chodzi, żeby była ludzka.“
Papież podkreślił, że pandemia z mocą uwidoczniła dramat pracowników znajdujących się na marginesie społeczeństwa: osób niewykfalifikowanych, pracujących na dniówkę, migrantów i uchodźców, którzy, jak podkreślił Franciszek, podejmują się najbardziej niebezpiecznych, brudnych i poniżających zajęć, nie mając nie tylko godnej zapłaty, ale przede wszystkim opieki medycznej i żadnego wsparcia socjalnego, choćby przedszkola dla dzieci.
„To jeden z wielu przykładów filozofii wyrzucania na śmietnik, którą przyzwyczailiśmy się narzucać naszym społeczeństwom” – podkreślił Ojciec Święty. Wskazał, że trzeba takich reform i działań gospodarczych, które nie będą zapominały o tych, którzy także w wyniku pandemii zostali daleko w tyle. „Jeśli tak się nie stanie, damy się zwyciężyć gorszemu wirusowi niż Covid-19 – wirusowi egoistycznej obojętności” – wskazał Papież.
REKLAMA
„Jedną z cech prawdziwego dialogu jest to, że osoby prowadzące dialog znajdują się na tym samym poziomie praw i obowiązków. A nie, że ten, kto ma mniej lub więcej praw, prowadzi dialog z tym, kto ich nie ma. Ten sam poziom praw i obowiązków gwarantuje zatem poważny dialog – mówił Franciszek. – Społeczeństwo nie może rozwijać się odrzucając kogokolwiek. Ten wirus rozprzestrzenia się w myśleniu, że życie jest lepsze, jeśli jest lepsze dla mnie i że wszystko będzie dobrze, jeśli będzie dobrze dla mnie, a więc zaczyna się i kończy wybieraniem jednych ludzi zamiast drugich, odrzucaniem biednych, tych, którzy pozostali w tyle, złożeni w ofierze na tak zwanym «ołtarzu postępu». Jest to prawdziwa dynamika elitarystyczna, polegająca na tworzeniu nowych elit za cenę odrzucenia wielu ludzi i narodów.“
Papież przypomniał, że pandemia pokazała nam wszystkim, iż cierpienie nie ma granic. Wskazał, że nadszedł najwyższy czas, by wyeliminować nierówności i uleczyć niesprawiedliwości, które zagrażają zdrowiu całej rodziny ludzkiej. Zapewnił, że Kościół dalej jest gotów współpracować z rządami poszczególnych krajów na rzecz promocji dobra wspólnego. „Odpowiedzialność, która na was spoczywa jest ogromna, jeszcze większe jest jednak dobro, które możecie uczynić” – mówił Franciszek do uczestników Konferencji Międzynarodowej Organizacji Pracy, wzywając ich do wypracowania bardziej sprawiedliwego i ludzkiego modelu gospodarczego.","Beata Zajączkowska
/Vatican News",,gospodarka,https://www.niedziela.pl/artykul/69303/Papiez-o-potrzebie-reformy-gospodarki-i
Prasa zagraniczna,"Rozważania do Ewangelii Mk 16, 15-20.","Prowokacja
Wielu komentatorów nazywa to prowokacją. Administracja nowego prezydenta Stanów Zjednoczonych Joego Bidena zdecydowała, że w tzw. miesiącu gejowskiej dumy tęczowe flagi zawisną na budynkach wszystkich ambasad USA na świecie. Po raz pierwszy wywieszono ją także na amerykańskim przedstawicielstwie dyplomatycznym przy Watykanie, a wiadomo, że przedstawiciele ideologii LGBT odnoszą się do Stolicy Apostolskiej z wrogością. Flagi wywieszono także w tych państwach, których kultura i wrażliwość nie dopuszcza manifestacji ruchów LGBT.
FORUM 18
Niemile widziani
Już od ponad roku katolicy żyjący w samozwańczej Ługańskiej Republice Ludowej nie mogą uczestniczyć w Eucharystii. Ostatnia Msza św. była tam sprawowana 12 kwietnia ub.r. przez greckokatolickiego kapłana i od tej pory katolicy z regionu muszą się zadowolić Mszą św. transmitowaną w internecie.
Do marca 2020 r., mimo trwających działań zbrojnych, katolicką wspólnotą opiekował się polski ksiądz Grzegorz Rapa. Niestety, jako obywatel Polski musi on systematycznie legalizować swój pobyt. W tym celu przed ponad rokiem opuścił obwód ługański. Sytuację wykorzystali separatyści i już nie wpuścili duchownego. Tłumaczą to tym, że panuje pandemia lub że jest obcokrajowcem, a tacy są niemile widziani w samozwańczym państewku. Represje dotykają też samych katolików. Gdy wypełniali oni obowiązek rejestracji wspólnoty, musieli podać swoje dane personalne. Później odwiedzali ich przedstawiciele władzy, by sprawdzić, kto jest kim, a przy okazji wypisywali różne niestworzone rzeczy np. że ktoś ma kryminalną przeszłość.
agenzia fides
Zrzucają się na szczepionki
Kościół katolicki w Korei Płd. przesłał pierwszy milion dolarów do Stolicy Apostolskiej. Pieniądze mają być przeznaczone na zakup szczepionek przeciw COVID-19 dla najuboższych państw świata. Decyzję o specjalnej kampanii promocyjnej koreańscy biskupi podjęli podczas wiosennej konferencji episkopatu. Inspiracją były słowa papieża i inne wypowiedzi przedstawicieli Watykanu, upominających się o sprawiedliwy rozdział tych szczepionek, żeby w gorączce akcji szczepień, w której przodowały państwa najbogatsze, nie zapominać o tych, których na ich zakup nie stać. W koreańską akcję zaangażowało się wielu świeckich i przez pierwsze 2 miesiące jej trwania udało się zebrać już milion dolarów, a to nie koniec zbiórki. Kampania promocyjna potrwa do 27 listopada. W tym dniu Koś- ciół katolicki w Korei kończy rok jubileuszowy związany z 200. rocznicą urodzin św. Andrzeja Kim Tae-gon – pierwszego koreańskiego kapłana i patrona Korei.
REKLAMA
United States Conference of Catholic Bishops
Stały diakonat w USA
Nieco ponad 19 tys. stałych diakonów ma Kościół w USA, z czego 78% to diakoni aktywni. W 2020 r. jednak diakonów stałych w Ameryce ubyło. Sakrament święceń diakonatu przyjęło 587 mężczyzn, w tym samym czasie 410 przeszło na emeryturę, a 378 zmarło. Najliczniejsza grupa – 95% – to mężczyźni po 50. roku życia, z czego 40% obchodziło już 60. urodziny. Większość z nich to mężowie i ojcowie, tylko co 20. jest wdowcem, a 2% nie brało nigdy ślubu. Rekrutują się w większości z grupy białych Amerykanów, najmniejszą reprezentację mają Afroamerykanie.
The PillarChcą przejąć cmentarze
Wzburzenie wywołała nagła decyzja australijskiego rządu o przejęciu cmentarzy grzebalnych w Sydney – australijskiej metropolii. Kościół katolicki, za pośrednictwem Katolickiego Metropolitalnego Zarządu Cmentarzy, zawiadywał 3 nekropoliami, a pod 2 kolejne nabył teren. Metropolita Sydney abp Anthony Fisher zaprotestował przeciw tej decyzji. Podkreślał, że w ten sposób ogranicza się Kościół w jego misji, bo jej częścią jest troska o godny pochówek zmarłych. Rząd tłumaczy swoją decyzję tym, że pięciu dotychczasowych zarządców cmentarzy miało kłopoty finansowe, a na dodatek stołecznej metropolii grozi brak miejsca na pochówek. Kościół odrzuca tę argumentację. Zarząd katolickich cmentarzy nie miał kłopotów finansowych, nie brakowało też miejsc na pochówek. Przejęcie zarządu przez państwową biurokrację grozi wzrostem kosztów pogrzebu oraz brakiem szacunku dla miejsc pochówku. Istnieje ryzyko, że groby będą używane do powtórnych pochówków. Niewykluczone jest zmuszanie mieszkańców do kremacji ciał swoich bliskich.",PR,https://www.niedziela.pl/numer/2021/25,homilia,https://www.niedziela.pl/artykul/154122/nd/Prasa-zagraniczna
Kościół wędrujący,"Jeszcze niedawno obcokrajowca w Polsce można było spotkać na Okęciu w Warszawie, na Rynku w Krakowie i na Wybrzeżu w bliskiej odległości od portu. Dziś – nawet w małych miejscowościach – nikogo nie dziwi dialog w obcym języku w miejscowym dyskoncie.","Według raportu GUS sprzed ponad roku, w Polsce mieszkało ponad 2,1 mln cudzoziemców. Pandemia COVID-19 prawdopodobnie spowodowała zmniejszenie ich liczby przez brak popytu na pracę, zamknięcie oraz utrudnienia na granicach, ale i tak wciąż jest to duża grupa. Stanowi ona dla Kościoła w Polsce – który przecież jest częścią Kościoła powszechnego, uniwersalnego – spore wyzwanie.
Już Pius XII w konstytucji apostolskiej Exsul Familia. O duchowej opiece nad emigrantami (1952) zwrócił uwagę na to, że „posługa duchowa przynosi o wiele więcej pożytku, gdy prowadzą ją kapłani pochodzący z tej samej narodowości czy mówiący tym samym językiem”. Zgodnie z tym zaleceniem, choćby po 2004 r., po wejściu do Unii Europejskiej i masowej emigracji młodych Polaków wyjechało za nimi do Wielkiej Brytanii wielu polskich księży. W sytuacji, gdy brakuje duchownych, dokument papieski nakłada obowiązek zapewnienia troski duszpasterskiej we własnym języku na ordynariusza danego miejsca. Dziś to jeszcze bardziej paląca potrzeba, bo – jak zauważył kilka lat temu Franciszek: „Dzisiejsze ruchy migracyjne stanowią największe w całych dziejach zjawisko przemieszczania się osób, jeśli nie ludów. Przyczyny są różne. Ludzie uciekają przed wojnami i prześladowaniami politycznymi, przed głodem i przed klęskami żywiołowymi”. Niektórzy mówią dziś nawet, nawiązując oczywiście do słowa używanego codziennie we wszystkich językach świata – o pandemii ubóstwa. Papież zachęca Kościół, aby „wędrując razem z migrantami i uchodźcami, starał się zrozumieć przyczyny leżące u źródeł migracji, a także pracować nad przezwyciężeniem ich negatywnych skutków oraz ukazywać ich pozytywne efekty dla wspólnot, z których pochodzą migranci, dla tych, w których przebywają czasowo, i docelowych”.
Skąd są?
Według wspomnianego wcześniej raportu GUS, w Polsce przebywa najwięcej obywateli Ukrainy. Oczywiście większość z nich przybyła do nas za pracą, choć trzeba też wziąć pod uwagę niestabilną sytuację polityczną, szczególnie na wschodzie Ukrainy, która ostatnio jeszcze bardziej się zaostrzyła. Drugim narodem pod względem liczby przybyszów do Polski są Białorusini. W związku z coraz bardziej niepewną sytuacją nad Dźwiną może być ich jeszcze więcej. W dalszej kolejności w raporcie wymienieni zostali: Niemcy, Rosjanie, Hindusi, Gruzini, Wietnamczycy, Turcy, a nawet Chińczycy. Największe skupiska obcokrajowców są tam, gdzie jest praca i gdzie są wyższe zarobki. Według strony: www.migracje.gov.pl , najwięcej cudzoziemców posiadających aktualnie ważne dokumenty uprawniające do pobytu w Polsce (nie jest to równoznaczne z zamieszkaniem) przebywa w województwach: mazowieckim, małopolskim, wielkopolskim i dolnośląskim. Najmniej jest ich w województwach leżących na tzw. ścianie wschodniej – przede wszystkim z tego powodu, że w tej części Polski pracy jest mniej, a zarobki są niższe.
REKLAMA
Potrzeby duchowe imigrantów
O ile znany jest mniej więcej (bo dokładnej liczby obcokrajowców mieszkających w Polsce nie zna chyba nikt) ich stan liczebny, to struktura wyznaniowa już nie. Należy przypuszczać, że większość przebywających w Polsce Ukraińców jest wyznania prawosławnego. Może być niewielka liczba grekokatolików i niewielka grupka katolików. – Do naszego kościoła chodził mężczyzna ok. pięćdziesiątki. Przybył do Polski ze Lwowa. Zapisał się nawet do parafialnego chóru, bo wcześniej śpiewał w Filharmonii Lwowskiej i uczestniczył w życiu sakramentalnym – mówił Niedzieli ks. Andrzej Stępień z parafii świętej Trójcy w Będzinie. W tej parafii świadczy się okazjonalną pomoc duszpasterską mieszkającym na Śląsku i w Zagłębiu Włochom. W ostatnim czasie ochrzczono dwójkę dzieci, jednego mieszkańca Italii przygotowano do Pierwszej Komunii św., a dwóm udzielono sakramentu bierzmowania. Mieszkający w Polsce Włosi korzystają również w parafii z sakramentu pokuty. Spowiedzi w obcych językach są możliwe w wielu miejscach Polski, przy instytucjach zwanych stałymi konfesjonałami.
REKLAMA
W Warszawie ta pomoc – także z racji tego, że obcokrajowców jest tam najwięcej – ma charakter bardziej skoordynowany i systematyczny. – W archidiecezji warszawskiej dla obcokrajowców prowadzone są m.in. duszpasterstwa angielskojęzyczne, włoskojęzyczne, francuskojęzyczne, wietnamskojęzyczne i niemieckojęzyczne. Księża odpowiedzialni za te grupy organizują spotkania, celebrują Msze św. i spowiadają w językach obcych – mówi Niedzieli ks. Przemysław Śliwiński, rzecznik archidiecezji warszawskiej. Jak obcokrajowcy trafiają do duszpasterstw? – Na stronie diecezjalnej wdrażamy narzędzia językowe, dzięki którym wierni posługujący się obcymi językami z łatwością odnajdą potrzebne dla siebie informacje – dodaje rzecznik. Na stronie: www.archwwa.pl funkcjonują trzy języki: angielski, włoski i hiszpański, w których znajdziemy informacje o tym, gdzie i kiedy jest odprawiana Msza św. w danym języku, jaka jest droga przygotowania do chrztu św. czy innych sakramentów.
W Warszawie działa także Wspólnota Sant’Egidio, szczególnie wyczulona na peryferie i osoby na nich żyjące. – Kilka zaprzyjaźnionych z nami osób z Syrii i Ukrainy uczestniczy w regularnych modlitwach Wspólnoty Sant’Egidio w Warszawie, które mają miejsce dwa razy w tygodniu w parafiach św. Barbary i św. Teresy od Dzieciątka Jezus i są otwarte dla wszystkich – podkreśla Magda Wolnik ze wspólnoty. W każdy pierwszy wtorek miesiąca o godz. 20 w kościele św. Teresy od Dzieciątka Jezus na Tamce wspólnota ze swoimi przyjaciółmi modli się o pokój.
Najwięcej grekokatolików
Najliczniejszą grupą migrantów przebywających w Polsce są obywatele Ukrainy. Wśród nich spora część to grekokatolicy. Bezpośrednią opiekę nad nimi sprawuje Kościół greckokatolicki. – Od momentu pojawienia się licznej grupy wiernych w ostatnich latach na terytorium archidiecezji przemysko-warszawskiej zaczęto tworzyć punkty duszpasterskie w miejscowościach, do których licznie przybywali imigranci: w Bielsku-Białej, Wieliczce, Lesku, Krośnie, Tarnowie, Czerwińsku, Płocku, Warszawie-Tarchominie, Legionowie, Warszawie-Pradze, Ząbkach, Otwocku, Mińsku Mazowieckim. Ze względu na szybką zmianę zamieszkania migrantów niektóre z tych punktów przestały już istnieć – tłumaczy ks. Mikołaj Kostecki, kanclerz Kurii Archidiecezji Przemysko-Warszawskiej Kościoła greckokatolickiego w Polsce. Z czasem, szczególnie na terenie Warszawy, gdzie jest największe skupisko imigrantów zarobkowych, w tym ukraińskich, powstały nowe parafie. Ilu imigrantów uczestniczy w życiu parafialnym? W ocenie księdza kanclerza – co dziesiąty.
Nie tylko sakramenty
Obok działań stricte duszpasterskich Kościół, za pośrednictwem Caritas Polska i niektórych Caritas diecezjalnych, prowadzi inne działania pomocowe skierowane do imigrantów. Co oferuje Caritas? – To zależy od zakresu projektu realizowanego przez daną placówkę – wyjaśnia Marta Bednarz z Caritas Polska. – Mogą to być kursy adaptacyjne, kursy integracji międzykulturowej, doradztwo psychologiczne i prawne, dofinansowanie opłat za mieszkanie i leki oraz kursy nauki języka polskiego, a także świetlice dla dzieci – wymienia. Do ilu osób trafiła dotychczasowa pomoc? Tylko z projektów realizowanych przez Caritas Polska oraz Caritas Archidiecezji Gdańskiej i Caritas Diecezji Koszalińsko-Kołobrzeskiej skorzystało do tej pory 12 tys. osób. – Problemem jest finansowanie. Fundusze na projekty realizowane przez Caritas pochodziły do tej pory i częściowo pochodzą z trzech źródeł: Funduszu Azylu Migracji i Integracji, budżetu państwa oraz środków własnych Caritas. Niestety, w najbliższym czasie nie jest planowane ogłoszenie kolejnych konkursów w ramach Funduszu Azylu Migracji i Integracji, który stanowi główne źródło finansowania działań skierowanych do cudzoziemców przebywających w Polsce. Stanowi to duże utrudnienie w realizowaniu kompleksowego wsparcia dla migrantów i uchodźców – wyjaśnia Marta Bednarz i podkreśla, że Caritas ma „know-how”, w tym ludzi przygotowanych do niesienia pomocy, ale pieniądze są niezbędne, żeby ten własny potencjał wykorzystać. Pieniądze Caritas są przeznaczane na finansowanie działalności Centrum Pomocy Migrantom i Uchodźcom Caritas Polska w Warszawie.",Tomasz Musiał,https://www.niedziela.pl/numer/2021/25,Matka Boża Częstochowska,https://www.niedziela.pl/artykul/154115/nd/Kosciol-wedrujacy
Obserwator,Z radosnego uniesienia prosto w bezdenne głębiny rozpaczy. Taką to życiową przejażdżkę górską zafundował mamie Łukaszka przewrotny los...,"WATYKAN
Paś owce moje!
Ojciec Święty nie przyjął rezygnacji kard. Reinharda Marxa z funkcji arcybiskupa Monachium i Fryzyngi. W liście, który opublikowało Biuro Prasowe Stolicy Apostolskiej, papież prosi, aby kard. Marx kontynuował swoją misję jako pasterz arcybiskupstwa Monachium i Fryzyngi. Na początku czerwca archidiecezja opublikowała list kard. Marxa do Ojca Świętego, w którym złożył rezygnację. List został opublikowany za zgodą papieża. Kardynał Marx stwierdził, że ma on poczucie współodpowiedzialności za nadużycia seksualne popełnione przez duchownych w Niemczech. W odpowiedzi papież podziękował kard. Marxowi za chrześcijańską odwagę, „która nie boi się krzyża, nie boi się upokorzenia” w obliczu grzechu. Ojciec Święty przypomniał, że cały Kościół jest w kryzysie z powodu nadużyć i „nie może dziś zrobić kroku naprzód bez przyjęcia tego kryzysu”. Wskazał, że strusia polityka prowadzi donikąd, a kryzys trzeba pokonać. „Jedyną skuteczną drogą jest podjęcie kryzysu, osobiście i wspólnotowo, ponieważ z kryzysu nie wychodzimy sami, tylko we wspólnocie” – stwierdził papież. „Paś owce moje” – zwrócił się słowami Jezusa do kardynała.
j.k.
SONDAŻ
Nasze strachy
Polacy najbardziej w tym roku obawiają się rosnących cen i ewentualnego ponownego zamknięcia gospodarki – wynika z sondażu United Surveys. 36,6% ankietowanych wskazało, że boi się dalszego wzrostu cen. Inflacja w maju w porównaniu z majem ub.r. wyniosła 4,8%, co było najwyższym wynikiem od blisko dekady (nieco wyższą inflację odnotował Eurostat – ok. 5%). Wielu Polaków – 16,2% badanych – wskazało, że obawia się ponownego zamknięcia gospodarki. Liczba zakażeń spada, ale ten pozytywny trend w najbliższych miesiącach może się zmienić, np. ze względu na rozprzestrzenianie się nowych wariantów koronawirusa. Czwartej fali pandemii boi się 14,2% Polaków.
j.k.
NORBERTANIE
Na 900. rocznicę
„Święty Norbert pozwalał się prowadzić Ewangelii jako wędrowny kaznodzieja, kapłan, przełożony wspólnoty, biskup, zawsze słuchał Boga i braci, umiał rozeznawać w różnych okolicznościach życia, nie tracąc z oczu swojej podstawowej inspiracji” – czytamy w liście papieża Franciszka z okazji 900. rocznicy powstania pierwszej wspólnoty norbertanów. Święty Norbert głosił Ewangelię, uzdrawiał chorych, wypędzał złe duchy i pomagał w pojednaniu zwaśnionych rodów. Ojciec Święty wskazuje norbertanom, że dzisiaj również istnieje pilna potrzeba głoszenia Dobrej Nowiny. „Drodzy synowie św. Norberta, zawsze zachowujcie tę otwartość serca, która potrafi także otworzyć drzwi domu, aby przyjąć tych, którzy szukają kierownika duchowego, tych, którzy proszą o pomoc materialną, tych, którzy pragną uczestniczyć w waszej modlitwie” – napisał Franciszek.
w.d.
REKLAMA
PAPIEŻ DO POLAKÓW
Twórzcie cywilizację miłości
Pozdrawiając pielgrzymów przybyłych na środową audiencję, papież Franciszek nawiązał do uroczystości Najświętszego Serca Pana Jezusa, która ukazuje miłość Boga ogarniającą całą ludzkość. Życzył wiernym, aby Serce Chrystusa – źródło miłości – które odkupiło świat, towarzyszyło wszystkim i ich podtrzymywało. Odnosząc się do ponowienia – w 100. rocznicę – Aktu poświęcenia narodu Najświętszemu Sercu Pana Jezusa przez biskupów, powiedział: – Zachęcam was, abyście przeniknięci Bożą miłością działali na rzecz budowania cywilizacji miłości. Z serca wam błogosławię!
j.k.
BIAŁORUŚ
Względy zdrowotne
Krytyczny wobec reżimu Alaksandra Łukaszenki prawosławny arcybiskup grodzieński i wołkowyski Artemiusz został pozbawiony swojej funkcji. Zadecydował o tym Synod Białoruskiego Kościoła Prawosławnego (patriarchatu moskiewskiego). Formalnym powodem tej decyzji były „względy zdrowotne”. W rzeczywistości hierarcha – kierujący eparchią od 1996 r. – jako jedyny w episkopacie BKP krytykował krwawe rozprawy reżimu Łukaszenki z przeciwnikami. Gdy po sfałszowanych wyborach prezydenckich 9 sierpnia ub.r. rozpoczęły się masowe protesty, Artemiusz zdobył się na krytykę przemocy władz wobec manifestantów. Na początku ostrożnie, a później coraz ostrzej potępiał krwawe akcje sił porządkowych. – Kościół nie może pozostawać obojętny wobec tego, co się dzieje – powiedział w jednym z pierwszych kazań.
w.d.
REKLAMA
OPINIA WEIGLA
Możemy być wzorem
Polacy mogą być wzorem demokracji, jeśli poważnie potraktują nauczanie Jana Pawła II” – napisał George Weigel, pisarz katolicki, teolog i działacz społeczny. Okazją do tego stała się 30. rocznica jego pierwszej wizyty w Polsce, która „na zawsze zmieniła jego życie”. Na portalu First Things podkreśla on znaczenie dziesiątków rozmów w czerwcu 1991 r., które zaowocowały książką Ostateczna rewolucja: Kościół sprzeciwu a upadek komunizmu – pierwszą, w której stwierdził, że Jan Paweł II i Kościół odegrali kluczową rolę w upadku komunizmu. Potem Weigel często wracał do Polski, a czas spędzony w naszym kraju – jak twierdzi – ukształtował go w sposób, który 30 lat temu nie wydawał mu się możliwy.
j.k.
WIELKA BRYTANIA
Skutki zażycia
Brytyjska Komisja lekarska (Medical Practitioners Tribunal Service) wszczęła postępowanie przeciwko dr. Dermotowi Kearneyowi. Wydano mu zakaz prowadzenia terapii odwracającej skutki zażycia pigułek służących do wywołania aborcji medycznej. Do lekarza bowiem zgłaszały się kobiety, które żałowały swojej decyzji i chciały w ostatniej chwili ratować własne dzieci. Działania przeciwko lekarzowi były skutkiem donosów organizacji aborcyjnych MSI Reproductive Choices i Open Democracy. Kearney, były prezes Catholic Medical Association, jest jednym z niewielu lekarzy, którzy pomagali kobietom w takich przypadkach. Szacuje się, że za sprawą terapii udało się uratować ok. 2 tys. nienarodzonych dzieci. Terapia odwracająca skutki zażycia tabletki poronnej stanowi rozwinięcie dotychczasowej praktyki zapobiegania poronieniom. Propagatorzy aborcji próbują ją jednak zwalczać, głoszą, że jest niesprawdzona i niebezpieczna.
j.k.
REKLAMA
USA
Trump wraca
Były prezydent Donald Trump przemówił w weekend na konwencji Partii Republikańskiej w Karolinie Północnej, która odbyła się z powodu przyszłorocznych wyborów do Senatu. W swoim przemówieniu odniósł się do coraz bardziej prawdopodobnej tezy, że koronawirus „uciekł” z laboratorium Instytutu Wirusologii w chińskim Wuhanie. Stwierdził, że świat powinien zażądać od Pekinu reparacji za straty, które wyrządziła pandemia COVID-19. Trump po raz kolejny podkreślił, że wybory w ubiegłym roku były nieuczciwe. – Pamiętajcie, że nie jestem tym, który niszczy demokrację, lecz tym, który próbuje ją uratować – powiedział. Zdaniem komentatorów, wystąpienie na konwencji to dopiero początek ofensywy Trumpa i powrót do aktywnej polityki. Wprawdzie nie ogłosił, że będzie ponownie startował w wyborach na urząd prezydenta, ale nie ukrywa, że w przyszłorocznym sezonie wyborczym chce wykorzystać swoją popularność do promowania polityków o odpowiadających mu poglądach.
w.d.
WYROK
Posiedzi do śmierci
Podtrzymanie wyroku dożywotniego więzienia dla Ratko Mladicia przez Trybunał w Hadze nie zaskakuje, mając na uwadze udowodnione mu zbrodnie. Mladić – serbski generał, dowódca armii Republiki Serbskiej w Bośni i Hercegowinie, został schwytany w 2011 r., po 16 latach ukrywania się. Karę dożywocia orzekł w 2017 r. Międzynarodowy Trybunał Karny dla byłej Jugosławii (MTKJ) za ludobójstwo, zbrodnie wojenne i zbrodnie przeciw ludzkości podczas wojny w Bośni i Hercegowinie z lat 1992-95. Mladić dowodził oddziałami odpowiedzialnymi za największe zbrodnie podczas konfliktu, m.in. za wymordowanie 8 tys. muzułmańskich mężczyzn i chłopców w Srebrenicy w 1995 r. i oblężenie Sarajewa, w wyniku którego zginęło ponad 11 tys. cywilów.
j.k.
DROŻSZE WAKACJE
Ceny w górę
Wyjazdy z biurami podróży mocno drożeją. Jak ustalił w najnowszym badaniu Instytut Badań Rynku Turystycznego TravelDATA, tylko w ciągu jednego tygodnia średnia cena wycieczki w biurze podróży z wylotem między 2 a 8 sierpnia skoczyła o 135 zł. Niektóre wyjazdy podrożały nawet o ponad 200 zł. Należy się spodziewać kolejnych podwyżek. Wzrost cen tłumaczony jest luzowaniem obostrzeń pandemicznych, skokiem cen paliw i... bliskością wakacji. Największe podwyżki dotyczyły wypoczynku we włoskiej Kalabrii – aż o ponad 730 zł. O 450 zł podrożały wakacje na hiszpańskiej Costa de la Luz, o 320 zł – na greckim Półwyspie Chalcydyckim, a o 230 zł – na Wyspach Kanaryjskich. Nieco mniejsze wzrosty wystąpiły w cenach wyjazdów do Bułgarii, Grecji i Turcji. Niewielkie przeceny dotyczyły wakacji na Cyprze i w Maroku, ale poprzednio ceny tam dość mocno wzrosły.
j.k.
REKLAMA
SKANDAL
Czekamy na Obamę
Odległość Warszawy od Waszyngtonu i Nowego Jorku zdaje się rosnąć, a dowodem na to może być ostatnia skandaliczna opinia byłego prezydenta USA Baracka Obamy. Stwierdził on bowiem, że Polska (a także Węgry) stała się państwem autorytarnym. – Jeszcze 10 lat temu Polska i Węgry były dobrze funkcjonującymi demokracjami, a teraz stały się w gruncie rzeczy autorytarne – powiedział. Premier Mateusz Morawiecki musiał być tą opinią zdziwiony, skoro zaprosił do nas Obamę. – Wystarczy tutaj przyjechać, a nie czytać jakieś opracowania – powiedział. – Kiedy przyjechał do Polski parę lat temu inny były prezydent – Bill Clinton, to brakowało mu słów i pochwał dla Polski pod wieloma względami – podkreślił szef rządu. Obamo, czekamy!
j.k.
ROSJA – UEFA
Rosyjskie naciski
Rosjanie dopięli swego. UEFA zmienia decyzję w sprawie koszulek reprezentacji Ukrainy, w których miała zagrać na Euro 2020. Nadruk na ich strojach pokazuje zarys kraju, w tym Krymu, zaanektowanego przez Rosję. Zamieszczono też narodowe hasło: „Chwała Ukrainie! Bohaterom chwała!”. Zakazania koszulek z takim nadrukiem domagały się rosyjskie władze – nie tylko piłkarskie. Ich nacisk okazał się decydujący. Co z tego, że UEFA już wcześniej zgodziła się na taką koszulkę? Teraz zmieniła decyzję. Tłumaczy, że kluczowe jest trzymanie się z dala od polityki w piłce nożnej. Nakazała Ukraińcom usunięcie z koszulki wspomnianego hasła. O zakazie umieszczenia na koszulkach Krymu nic nie wiadomo. Wszystko przed nami.
j.k.",,https://www.niedziela.pl/numer/2021/25,Matka Boża Częstochowska,https://www.niedziela.pl/artykul/154101/nd/Obserwator
Kapłani od bł. Jana Beyzyma,W związku z trwającym w Kościele Rokiem św. Józefa jednym z kościołów stacyjnych w naszej archidiecezji jest kaplica w Niższym Seminarium Duchownym jako szczególne miejsce modlitwy o nowe powołania.,"Od 70 lat ta intencja bliska jest wszystkim uczniom tej szkoły, którzy w modlitwach nie zapominają również o kapłanach, pełniących swoją posługę. Jednym z elementów wychowawczych w niższym seminarium są spotkania alumnów z kapłanami, które odgrywają istotną w drodze pielęgnowania zalążków powołania.
Zobacz zdjęcia: Rocznica święceń kapłańskich
7 czerwca br. kaplica ku czci św. Józefa w Niższym Seminarium w Częstochowie stała się miejscem modlitwy kapłanów z kursu bł. Jana Beyzyma, którzy zostali wyświęceni przed dwunastu laty przez abp. Stanisława Nowaka do posługi w archidiecezji częstochowskiej; wśród nich jest trzech absolwentów niższego seminarium. Warto podkreślić, że wszyscy wyświęceni wówczas księża wiernie pełnią posługę kapłańską w różnych miejscach naszej archidiecezji. Przybyli oni, aby podziękować Bogu za kolejny rok kapłańskiego życia i za wstawiennictwem św. Józefa prosić o łaski na kolejne lata.
Przemysław Korczak
Uroczystej Mszy św., w której oprócz kapłanów przeżywających rocznicę uczestniczyli również uczniowie seminarium, przewodniczył ks. dr Jerzy Bielecki, rektor NSD. W homilii przedstawił on okoliczności, w jakich bł. Pius IX ogłosił św. Józefa Patronem Kościoła: „wówczas rozwijały się ideologie przeciwne chrześcijaństwu, uczeni głosili śmierć Boga, teologowie wygłaszali heretyckie teorie, pojawiły się wszelkiego rodzaju nowe -izmy: modernizm, ateizm, racjonalizm, materializm, panteizm. W wielu państwach trwały prześladowania Kościoła przez różne reżimy, w tym kulturkampf.” Kaznodzieja wskazał, że w tym czasie zebrał się I sobór watykański, który z całą mocą potępił panujące wówczas błędy, wykluczające istnienie i działanie jednego i osobowego Boga, czyli ateizm, materializm, panteizm, a sam Kościół w tym dramatycznym czasie został oddany pod opiekę św. Józefa. I na pomocy Opiekuna Zbawiciela zawsze mógł polegać Kościół. Rektor NSD zaznaczył, że „dzisiejsze czasy są równie trudne dla Kościoła jak 150 lat temu. Ideologia gender oraz ruchy LGBT szerzą pogardę dla rodziny i życia poczętego, kwestionują małżeństwo jako sakramentalny związek mężczyzny i kobiety, wymyślają płeć kulturową w miejsce naturalnej, dochodzi do profanacji miejsc kultu, przerywania liturgii, bezczeszczenia Pisma Świętego, świętych obrazów i figur. Ponadto nasz czas jest naznaczony dramatem COVID-19, a od października buntem części kobiet.” Nadzieję i siłę należy jednak czerpać z nabożeństwa do św. Józefa: „On może ochronić nas tak jak Dziecię Jezus przed szatańskimi mocami i niebezpieczeństwami. Głośno należy wołać do św. Józefa: Oddal od nas, ukochany Ojcze, wszelką zarazę błędów i zepsucia; przybądź nam łaskawie z niebiańską pomocą w tej walce z mocami ciemności; broń świętego Kościoła Bożego od wrogich zasadzek i od wszelkich przeciwności”.
REKLAMA
Przemysław Korczak
Wskazując na tryptyk św. Józefa, znajdujący się w kaplicy NSD, i odczytując jego przesłanie, rektor NSD wskazał, że „kapłani żyją dla Boga, Jemu mają się całkowicie oddać, Jemu zawierzyć i Jego przykazań najpilniej słuchać i przestrzegać ich w życiu; kapłani wzrastają w mądrości, to znaczy ciągle czytają Pismo św., studiują dzieła Ojców Kościoła i są otwarci na nauczanie biskupów i papieża; kapłani odznaczają się pracowitością i wiernością w sprawach codziennych.”
Na zakończenie Mszy św., w imieniu zebranych księży, przemówił ks. Krzysztof Sak, dziękując za zaproszenie do kaplicy w niższym seminarium w Roku św. Józefa i za wspólną modlitwę, a kapłani otrzymali pamiątkowe obrazki z przedstawieniem tryptyku z kaplicy NSD.",ks. Michał Cichoń,https://www.niedziela.pl/numer/2019/51,Niższe Seminarium Duchowne w Częstochowie,https://www.niedziela.pl/artykul/69112/Kaplani-od-bl-Jana-Beyzyma
Kościół jest mądry,Z radosnego uniesienia prosto w bezdenne głębiny rozpaczy. Taką to życiową przejażdżkę górską zafundował mamie Łukaszka przewrotny los...,"Nawiązuję do tego, że stawiane przez Kościół diagnozy, sygnalizowane zagrożenia okazują się trafione. Weźmy pierwsze dwa przykłady z brzegu. Kościół w Polsce, ale nie tylko, przynajmniej od trzech dekad alarmował o kryzysie rodziny i kryzysie demograficznym z nim związanym. Niestety, jego słowa nie były przyjmowane z dostateczną uwagą. Były przez decydentów bagatelizowane, puszczano je mimo uszu jako „takie kościelne gadanie”. Skutek tego – mamy to, co mamy. Dziś wszyscy piszą już o tykającej bombie demograficznej w Europie i w innych najbardziej rozwiniętych krajach świata. W niektórych – np. w Korei Płd. czy we Włoszech jest gorzej, w innych – trochę lepiej, ale nigdzie nie jest dobrze. Podejmowane przez rządy działania prorodzinne i proprokreacyjne, przygotowane na szybko i realizowane jeszcze szybciej, w które wpompowywane są olbrzymie środki, nie przynoszą zamierzonego skutku. Dzieci rodzi się coraz mniej, a skalę problemu, z którym już wkrótce przyjdzie nam się mierzyć, spotęgowała jeszcze pandemia COVID-19. Kolejny raz okazuje się, że pieniądze wszystkiego nie załatwią.
Przeczytałem ostatnio, i to nie w kościelnej gazecie, ale w piśmie uchodzącym za liberalne i raczej krytycznym wobec Kościoła, dwie opinie. Poddam je Czytelnikom pod rozwagę: „Czynników determinujących dzietność trzeba bowiem szukać gdzie indziej. Jednym z nich jest bezpieczeństwo relacyjne, na które składa się kilka elementów, takich jak gwarancja, że kobieta z małym dzieckiem nie będzie pozostawiona sama sobie, a jej możliwości funkcjonowania w społeczeństwie nie zostaną wraz z macierzyństwem ograniczone”. I druga: „Dziecko coraz częściej staje się dobrem luksusowym, narzędziem do budowania własnej pozycji społecznej przez rodziców. Bardziej rzeczą niż osobą, co może dla niektórych brzmieć paradoksalnie, zwłaszcza jeśli zobaczymy, jak bardzo współczesny rynek kręci się wokół maluchów. W efekcie mamy do czynienia z rozkwitem kultury «posiadania dzieci», gdzie istotniejsza jest «jakość» niż liczba”.
Nie mogę powstrzymać się od małej uwagi: Kościół zawsze mówi, że chodzi o to, by bardziej być niż mieć.",Ks. Paweł Rozpiątkowski,https://www.niedziela.pl/numer/2021/24,Matka Boża Częstochowska,https://www.niedziela.pl/artykul/154007/nd/Kosciol-jest-madry
Rzecznik KEP: wobec kolejnych luzowań utrzymanie rygoru 1 osoby na 15 m2 w kościołach budzi wątpliwości,"Wobec luzowania obostrzeń w innych dziedzinach życia społecznego, pozostawianie rygoru 1 osoby na 15 m2 w kościołach budzi wątpliwości - powiedział w piątek PAP rzecznik Konferencji Episkopatu Polski ks. Leszek Gęsiak SJ.","W związku ze spadkiem zakażeń koronawirusem rząd wprowadza w kraju kolejne luzowania. Według danych Ministerstwa Zdrowia z piątku badania potwierdziły zakażenie koronawirusem u 319 osób. Zmarło 26 chorych z COVID-19.
Od 6 do 25 czerwca rząd przywraca możliwość funkcjonowania sal zabaw dla najmłodszych z obowiązującym limitem jednej osoby na 15 m2; od 6 czerwca zwiększony zostanie też limit osób mogących uczestniczyć w weselach i zgromadzeniach publicznych do 150 osób - poinformował w środę szef MZ Adam Niedzielski.
Jak zauważa rzecznik KEP, ""w najbliższych dniach, zgodnie z zapowiedziami rządu, należy się spodziewać luzowania kolejnych obostrzeń"". ""Nasze zdziwienie budzi fakt, że to łagodzenie obostrzeń nie dotyczyło niestety kościołów i miejsc kultu. Wiele osób wierzących w Polsce, w poczuciu pewnej niesprawiedliwości, pytało o tę sprawę zarówno mnie, jak i wielu biskupów"" - powiedział ks. Gęsiak.
Poinformował, że ""na ten fakt wskazał również przewodniczący Konferencji Episkopatu Polski ks. abp Stanisław Gądecki w liście do pana Premiera Mateusza Morawieckiego przesłanym 24 maja"".
""Arcybiskup przedstawił też konkretną propozycję zmniejszenia ograniczeń dotyczących liczby osób w budynkach i innych obiektach kultu religijnego. W uzasadnieniu tej prośby podkreślił, iż można odnieść wrażenie, że wycofywanie obostrzeń odbywa się w nierównomiernym tempie"" - powiedział rzecznik KEP.
Jak dodał, ""niestety, jak do tej pory nie mamy żadnych sygnałów, by ta prośba została uwzględniona"".
""Mając na uwadze luzowanie obostrzeń w innych dziedzinach życia społecznego, wydaje się, że pozostawianie rygoru 1 osoby na 15 m2 w kościołach budzi pewne wątpliwości"" - ocenił rzecznik Episkopatu.
Podkreślił, że Kościół ""czeka na ostateczną wersję rozporządzenia"". ""W opublikowanym projekcie rozporządzenia Rady Ministrów nie ma zapisów zmniejszających ograniczenia w odniesieniu do kościołów i miejsc kultu"" - zauważył ks. Gęsiak. (PAP)
REKLAMA
Autor: Magdalena Gronek
mgw/ pko/",PAP,,kościoły,https://www.niedziela.pl/artykul/68841/Rzecznik-KEP-wobec-kolejnych-luzowan
Prasa zagraniczna,"Pod hasłem ""Odwagi! Nie bójcie się!"" odbędzie się 24 maja Ogólnopolska Pielgrzymka Kobiet na Jasną Górę. W tym roku za wstawiennictwem i przykładem Sługi Bożej Stanisławy Leszczyńskiej, chcemy wypraszać dla współczesnych kobiet łaskę odwagi i bycia świadkiem Jezusa – powiedział bp Wiesław Szlachetka.","Litwa nie ulega lewicowej presji
Sejm Republiki Litewskiej odrzucił 25 maja projekt ustawy zezwalającej na zawieranie związków cywilnych przez pary tej samej płci. Kwestia ta podzieliła koalicyjny rząd pod przewodnictwem konserwatystów ze Związku Ojczyzny – Litewskich Chrześcijańskich Demokratów. Prezydent Gitanas Nauseda powiedział, że prawne uznanie par tej samej płci musi być zgodne z konstytucją kraju, a ta definiuje małżeństwo jako związek mężczyzny i kobiety.
REPORTER
Inwazja oszustów
We Włoszech coraz częściej ofiarą wyłudzaczy padają starsi księża. Służby aresztowały pod zarzutem oszustwa szajkę złożoną z 11 osób, która przez 2 lata wyłudziła od 80-letniego kapłana ponad 450 tys. euro. Skąd takie pieniądze u duchownego? Ksiądz stał na czele fundacji charytatywnej, co wykorzystali przestępcy. Podawali różne powody: nieszczęścia rodzinne, wypadki, koszty leczenia czy małe pożyczki, które miały być szybko zwrócone. Gdy ksiądz przestał pracować w fundacji i nie miał już dostępu do pieniędzy, zaczęli go straszyć. Dopiero wtedy kapłan zgłosił sprawę na policję. Dochodzenie wykazało, że przestępcy w ciągu tych 2 lat w celu wyłudzenia pieniędzy telefonowali do kapłana aż 14 tys. razy. Na szczęście zostali aresztowani. Według służb, tylko w diecezji Padwa w ostatnich 5 latach wyłudzenia mogły osiągnąć sumę 2 mln euro. Władze diecezjalne we współpracy z policją postanowiły zorganizować specjalny kurs dla duchownych, na którym specjaliści przedstawiają metody działań oszustów i sposoby obrony przed nimi.
AsiaNews.it
Kościół w pandemii
Świat ze współczuciem i zarazem z niepokojem patrzy na Indie. Trwogę ludzkości wzbudza skala zachorowań na Covid-19, a w ostatnim czasie liczba zgonów – 4 tys. na dobę. Swoją ofiarę poniósł także Kościół katolicki. Pandemia zabrała do tej pory 168 księży i 143 siostry zakonne. Duża część księży zaraziła się koronawirusem, służąc ludowi Bożemu w czasie świąt. Najsmutniejsze jest to, że w dużej części byli to księża 40-letni.
REKLAMA
Choć Indie są największym na świecie producentem szczepionek przeciw Covid-19, młodzi kapłani nie mogli się szczepić, gdyż zgodnie z indyjskim programem w tym czasie podawano preparat osobom powyżej 45. roku życia. Większość sióstr zakonnych, które zmarły, pracowała w biednych regionach, z utrudnionym dostępem do infrastruktury sanitarnej, co powodowało, że pomoc medyczna przychodziła zbyt późno. Największą ofiarę pośród kapłanów ponieśli jezuici, których zmarło 22, a pośród sióstr – Zgromadzenie Misjonarek Miłości, które straciło 12 zakonnic.
Daily Post
Jedna droga: dialog
W skali świata w Nigerii ginie najwięcej wyznawców Chrystusa. Do tej pory wszystkie próby wprowadzenia tam pokoju spełzły na niczym. Zdaniem emerytowanego kardynała Johna Onaiyekana, rząd robi zbyt mało w tym zakresie. Kardynał przestrzegł jednocześnie, że wojna nie jest rozwiązaniem, bo na niej nikt nie wygrywa, a na pewno nie sprawiedliwość. Według hierarchy, potrzeba rozmowy, a zadaniem rządu w Nigerii jest ustanowienie forum dialogu między zwaśnionymi stronami.
AMERICA
Kolejny papież z Afryki?
Przełożony generalny Towarzystwa Jezusowego o. Arturo Sosa udzielił ciekawego wywiadu jezuickiemu magazynowi America. Oczywiście, pierwsze pytania dotyczyły papieża Franciszka, pierwszego jezuity na Stolicy Piotrowej. Ojciec Sosa porównał go do św. Ignacego Loyoli, który, reformując Kościół, zważał na jego jedność. Zdaniem o. Sosy, Franciszek, opierając swoją wizję na nauczaniu Soboru Watykańskiego II, chce uczynić ze wspólnoty Kościoła prawdziwy lud Boży, w którym relacje mają się opierać na służebności. Do tego ma doprowadzić m.in. synodalność, na którą Ojciec Święty kładzie duży nacisk.
Czy kolejnym papieżem będzie jezuita? Ojciec Sosa sądzi, że będzie nim być może reprezentant Afryki, gdzie jezuici mają dziś najwięcej powołań. Jakie będzie zgromadzenie za 20 lat? Przełożony generalny jezuitów przewiduje, że mniej liczne, ale na pewno młodsze.",PR,https://www.niedziela.pl/numer/2021/23,Jasna Góra,https://www.niedziela.pl/artykul/153901/nd/Prasa-zagraniczna
Z Jasnej Góry,"Marek w księgach Nowego Testamentu występuje pod imieniem Jan. Dzieje Apostolskie (12, 12) wspominają go jako „Jana zwanego Markiem”. Według Tradycji, był on pierwszym biskupem w Aleksandrii.","Papieskie podziękowanie dla Jasnej Góry
W podziękowaniu za włączenie się w światowy maraton modlitewny o ustanie pandemii COVID-19 Jasna Góra otrzymała od papieża Franciszka specjalny dar. Jest nim kryształowy różaniec. Sanktuarium znalazło się na szlaku różańcowego maratonu w łączności z Ojcem Świętym i sanktuariami świata 3 maja – w uroczystość Najświętszej Maryi Panny Królowej Polski.
– Jesteśmy bardzo wdzięczni za ten dar – podkreśla przeor Jasnej Góry o. Samuel Pacholski. – Pozostanie on w tym miejscu jako szczególna pamiątka majowego wydarzenia i dołączy do kolejnych papieskich wot, które mają wyjątkowe znaczenie.
W liście, który Jasna Góra otrzymała wraz z różańcem, przewodniczący Papieskiej Rady ds. Nowej Ewangelizacji w imieniu Ojca Świętego podziękował za odpowiedź częstochowskiego sanktuarium na prośbę Franciszka o włączenie się w błaganie o ustanie pandemii pod hasłem „Kościół modlił się nieustannie do Boga”.
Kryształowe różańce jako znak zjednoczenia w modlitwie papież pobłogosławił 1 maja w Bazylice św. Piotra w Watykanie. Otrzymują je wszystkie wyznaczone miejsca, w których zanoszone jest błaganie o ustanie pandemii.
Jasnogórskie prymicje i kapłańskie jubileusze
Czerwiec to na Jasnej Górze czas modlitwy kapłanów nowo wyświęconych i tych, którzy obchodzą kolejne jubileusze święceń. Sanktuarium jest też dla wielu miejscem odkrywania i potwierdzania powołania oraz ofiarowania życia Chrystusowi.
– Prymicje jasnogórskie to szczególny dla mnie dzień – powiedział ks. Tomasz Gryl z archidiecezji częstochowskiej. Dodał też jak ważnym momentem była dla niego modlitwa dziękczynna na Jasnej Górze za powołanie i zachęta jasnogórskiego dziennikarza, którego wówczas spotkał, by jako kleryk „wpisał się” przez fotografię w tworzoną wtedy mozaikę ofiarowaną Matce Bożej w roku obchodów 300-lecia koronacji Cudownego Obrazu w 2017 r.
Ksiądz Łukasz Haduch, ojciec duchowny w przemyskim seminarium, zachęcał neoprezbiterów: – Wpatrzcie się w jasnogórski Obraz i wsłuchajcie się w to, co Matka Boża swym gestem chce nam powiedzieć: „Zróbcie wszystko, cokolwiek mój Syn wam powie”. To jest odpowiedź na wszystkie nasze pytania, zmagania, chwile zwątpienia.
REKLAMA
Ksiądz Paweł Górski z diecezji tarnowskiej, który niedawno obchodził tutaj srebrny jubileusz święceń, wspomniał, że wydarzeniem przełomowym w jego życiu był 1991 r. i ŚDM na Jasnej Górze. Później były pielgrzymki i spotkania. – Kiedy klęka się przed Obrazem Matki Bożej, jest po prostu dobrze – wyznał.
Na Jasnej Górze każdego dnia trwa modlitwa za duszpasterzy, o nowe powołania do życia kapłańskiego i zakonnego.
Jasnogórski flesz
Trwają pielgrzymki nowo wyświęconych diakonów i kapłanów.
Nabożeństwa czerwcowe odprawiane są codziennie o godz. 19.
Dobiega końca nowenna przed wspomnieniem św. Antoniego. Za jego wstawiennictwem wierni modlą się za Kościół, o pokój, nawrócenie i potrzebne łaski przez 9 wtorków, do 13 czerwca o godz. 7 w kaplicy św. Antoniego.
• 7 czerwca – czuwanie Stowarzyszenia Przyjaciół Szkół Katolickich;
• 8 czerwca – 142. Zebranie Plenarne Konferencji Wyższych Przełożonych Żeńskich Zgromadzeń Zakonnych;
• 11 czerwca – Pielgrzymka Diabetyków;
• 12 czerwca – Pielgrzymka Sportowców; Pielgrzymka Poczty Polskiej; Pielgrzymka Zakonu Rycerzy św. Jana Pawła II; Pielgrzymka Apostolstwa Pomocy Duszom Czyśćcowym; • 13 czerwca – Pielgrzymka Ogrodników; Pielgrzymka Służb Weterynaryjnych.","Rubrykę redagują: Izabela Tyras
/Mirosława Szymusik BP@JasnaGóraNews",https://www.niedziela.pl/numer/2021/23,św. Marek,https://www.niedziela.pl/artykul/153888/nd/Z-Jasnej-Gory
Kard. Bo potępił atak birmańskiej armii na budynek kościoła,Kard. Charles Bo potępił poniedziałkowy atak moździerzowy na budynek kościoła katolickiego w birmańskim stanie Kaja. W wyniku wojskowego ostrzału zginęły cztery osoby a ponad osiem zostało rannych.,"Arcybiskup Rangunu zaapelował do stron konfliktu o nieeskalowanie przemocy i pomoc dla tych, którzy schronili się przed atakiem w dżungli. Zaznaczył, że wśród uciekinierów są ranni, kobiety, dzieci i starcy, którzy są teraz głodni i pozbawieni jakiejkolwiek pomocy medycznej. „Niestety nie ma sposobu, aby do nich dotrzeć, to wielka tragedia humanitarna” – zaznaczył przewodniczący federacji episkopatów Azji.
Zauważył, że atak ten był wyjątkowo podły, ponieważ miejsca kultu, wraz ze szkołami i szpitalami, są objęte podczas konfliktu ochroną międzynarodową na mocy konwencji haskiej. W wyniku ostrzału kościół został całkowicie zdemolowany, co świadczy o skali ataku na budynek, w którym schroniły się głównie przerażone kobiety i dzieci. „Ci ludzie nie byli nawet uzbrojeni, uciekli do kościoła, aby chronić siebie i swoje dzieci. Krew, która została przelana, nie była krwią wrogów. Zarówno ci, którzy strzelali, jak i zabici, byli Birmańczykami” – powiedział kard. Bo.
Purpurat podkreślił, że dramat mieszkańców Mjanmy (dawnej Birmy) potęguje jeszcze pandemia COVID-19. „Koronawirus pozbawił tysiące ludzi środków do życia i wpędził ich w skrajne ubóstwo i głód. Niestety wszystko wskazuje na to, że możemy spodziewać się w naszym kraju kolejnej fali zakażeń” – podkreślił metropolita Rangunu.
REKLAMA
Przemoc rośnie w Mjanmie od początku lutego, kiedy wojsko przejęło władzę w drodze zbrojnego zamachu. Pucz wywołał protesty ludności w całym kraju, które armia tłumi bezwzględnie i krwawo. W wyniku starć ulicznych zginęło już co najmniej 818 osób. Wojskowi atakują karabinami i armatami ludność cywilną uzbrojoną w kije i koktajle Mołotowa. Analitycy podkreślają, że konfrontacja ta może szybko przerodzić się w regularną wojnę domową. Najostrzejsze zamieszki mają miejsce w centrum Birmy, jednak nawet obszary wiejskie nie są wolne od przemocy, aresztowań i odwetowych akcji wojskowych. ONZ obawia się, że wkrótce dojdzie w Mjanmie do katastrofy humanitarnej, zwłaszcza w prowizorycznych obozach dla uchodźców znajdujących się w lasach na terenach objętych walkami.
Kaja, gdzie 75 proc. mieszkańców należy do mniejszości etnicznych, jest stanem o najwyższej liczbie chrześcijan. Misjonarze przybyli w te rejony w drugiej połowie XIX w. Dziś w Kaja liczy ponad 90 tys. katolików na około 355 tys. mieszkańców.","Łukasz Sośniak SJ
/vaticannews.va
/Rangun (KAI)",,Kościół,https://www.niedziela.pl/artykul/68544/Kard-Bo-potepil-atak-birmanskiej-armii-na
"Kard. Nycz: Mieliśmy świadomość, że nagle możemy stracić dwóch wielkich Polaków: Wojtyłę i Wyszyńskiego","- Prymas Wyszyński w modlitwie towarzyszył Ojcu Świętemu w Klinice Gemelli, a papież towarzyszył umieraniu Księdza Prymasa. Zresztą rozmawiali ze sobą przez telefon – mówi kard. Kazimierz Nycz w wywiadzie dla KAI z okazji przypadającej w piątek 40-rocznicy śmierci kard. Stefana Wyszyńskiego.","Pytany o wspólną beatyfikację kard. Wyszyńskiego i Matki Róży Czackiej 12 września, kard. Nycz informuje, że zgodnie z życzeniem Papieża „ma to być beatyfikacja skromna, na miarę możliwości pandemicznych”, a w świetle planów na dziś uczestniczyć w niej będzie ok. 6 tys. wiernych. Zapewnia, że niezależnie od okoliczności „daty beatyfikacji nie będziemy już przekładać”.
W pierwszym wywiadzie udzielonym po wyjściu ze szpitala Kardynał dziękuje za ocalenie zdrowia Bogu, lekarzom, pielęgniarkom i przy okazji całej służbie zdrowia, która – jak podkreśla – w okresie pandemii „pracuje ciężko i ofiarnie”. Przy okazji apeluje o powszechny udział w szczepieniach, gdyż jest to jedyna droga do szybkiego opanowania pandemii.
A oto pełen tekst wywiadu z kard. Kazimierzem Nyczem:
Marcin Przeciszewski, KAI: Zapytałbym Księdza Kardynała o wspomnienia z tamtego dnia, 28 maja 1981 r. kiedy umierał kard. Wyszyński.
Kard. Kazimierz Nycz: Zacząłbym od tego, że 28 maja br. odprawimy w archikatedrze warszawskiej Mszę św. dziękczynną za kard. Stefana Wyszyńskiego. Tym razem homilię – z okazji 40-rocznicy śmierci kardynała - ma wygłosić abp. Stanisław Gądecki, przewodniczący Episkopatu. Zresztą taką mszę odprawiamy każdego 28-go, co miesiąc. Od półtora roku jest ona bezpośrednim przygotowaniem do beatyfikacji Prymasa Tysiąclecia. Podczas liturgii, poprzez modlitwę, homilię jak i krótkie wystąpienie o kard. Wyszyńskim, przygotowujemy się do tej beatyfikacji.
W 1981 r., gdy umierał kard. Wyszyński byłem kapłanem w Krakowie, z kilkuletnim stażem i po studiach doktoranckich. Moje wspomnienia z okresu śmierci kard. Wyszyńskiego łączą się bezpośrednio z tym co przeżywaliśmy dwa tygodnie wcześniej w związku z zamachem na Jana Pawła II. Pamiętam jak dziś Biały Marsz ulicami Krakowa. Papież był w szpitalu po zamachu, a jednocześnie kard. Wyszyński odchodził na skutek ciężkiej choroby. Mieliśmy świadomość, że nagle możemy stracić tych dwóch wielkich Polaków.
REKLAMA
Sam pogrzeb Prymasa Tysiąclecia oglądałem w telewizji. Był on wzruszającą manifestacją religijną ale i narodową. Odbywał się na ówczesnym Placu Zwycięstwa, w tym samym miejscu i w podobnej atmosferze, co pierwsza msza na ziemi polskiej Jana Pawła II w 1979 r. Pamiętam ten dzień bardzo dobrze.
Dzisiaj wiem dużo więcej o ostatniej drodze Kardynała Prymasa i o finalnych miesiącach jego choroby. Świadkowie opisują jak bardzo Prymas w modlitwie towarzyszył Ojcu Świętemu w Klinice Gemelli, a papież towarzyszył umieraniu Księdza Prymasa. Zresztą rozmawiali ze sobą przez telefon.
KAI: A czym dziś, po 40 latach, dla Księdza Kardynała jako jego następcy, jest spuścizna kard. Wyszyńskiego. Na ile jest ona wciąż inspiracją?
- Powiem wprost, że kiedy 14 lat temu w 2007 r. przyszedłem do Warszawy na mocy niezbadanych wyroków Boskich, było to dla mnie niełatwe zadanie. Co prawda nie byłem już bezpośrednim następcą kard. Wyszyńskiego, a dzielił nas okres rządów kard. Józefa Glempa. Jednak zdawałem sobie sprawę na jakiej Stolicy Arcybiskupiej przyszło mi sprawować posługę. Kard. Glemp wielokrotnie mówił, że nie chciał stać „w cieniu” Prymasa Wyszyńskiego. Mówił, że miał dwie możliwości: albo żyć pokornie w cieniu wielkiego poprzednika, albo żyć w jego blasku. Podobnie ja starałem się wybrać tę drugą ewentualność. Jest to dobry sposób, aby świecić światłem trochę odbitym, ale jednocześnie być sobą i podejmować własne decyzje, na miarę nowych czasów. Człowiek nigdy nie dorasta do takich wielkich poprzedników jak Prymas Tysiąclecia, ale z drugiej strony czasy się zmieniają i nie ma prostej „kalki”, którą można przenieść w inną epokę.
KAI: Co jednak można przenieść z tej wielkiej spuścizny Prymasa Tysiąclecia, jeśli chodzi o dzisiejsze czasy?
REKLAMA
- W sumie bardzo wiele, gdyż zestaw problemów, jakie przeżywa dzisiejszy świat, co do istoty są bardzo podobne. Chociażby problemy związane z wychowaniem i przekazem wiary, z zagrożeniami rodziny czy godności człowieka. Dodam, że niektóre problemy jakie przeżywa Kościół dziś, paradoksalnie są nawet bardziej skomplikowane. Nie żyjemy już w tej „czarno-białej” rzeczywistości z czasów PRL, gdzie rozeznanie było o wiele łatwiejsze niż w dzisiejszym jakże pogmatwanym świecie.
KAI: Czy nie czuje więc Ksiądz Kardynał pewnej nostalgii za czasami Wyszyńskiego?
- Nie daj Boże! Czas posługi Wyszyńskiego był prostszy w znaczeniu rozeznania sytuacji, wyboru pomiędzy dobrem z złem, ale nie chcę umniejszać zagrożenia jakie wiązało się z czasami komunizmu. Pamiętam relacje tych biskupów, którzy przeżyli piekło nazizmu i komunizmu jak choćby bp. Ignacego Jeża, późniejszego kardynała. Szczególne piekło za czasów komunistycznych wiązało się latami 50-tymi, a Wyszyński ten czas przeżył będąc uwięzionym. Konfrontacji z komunizmem doświadczał także podczas odwilży i wtedy, kiedy ta odwilż zamarzała. Czasy te dla Kościoła – obiektywnie rzecz biorąc – były niewątpliwie o wiele trudniejsze.

PODZIEL SIĘ CYTATEM
REKLAMA
KAI: 12 września odbędzie się beatyfikacja kard. Wyszyńskiego i Matki Róży Czackiej, założycielki Dzieła Lasek. Jaka jest geneza pomysłu wspólnej beatyfikacji tych, jakże różnych, postaci i czy zawdzięczmy go Księdzu Kardynałowi?
- Tak, choć była to decyzja dość naturalna. W ubiegłym roku z jednej strony nastąpiło przesunięcie beatyfikacji Kardynała z powodu pandemii, a z drugiej zakończenie procesu beatyfikacyjnego Matki Róży Czackiej. Matka Czacka niejako dogoniła Prymasa, dzięki temu, że został uznany cud za jej wstawiennictwem, co jest warunkiem do wyniesienia na ołtarze. Kiedy nastąpiło uznanie tego cudu, nie miałem żadnych wątpliwości, że ci ludzie tak związani ze sobą - przed wojną, w czasie wojny i po wojnie - powinni zostać beatyfikowani razem. Takie samo zdanie miała Kongregacja Spraw Kanonizacyjnych.
Dzisiaj, zwłaszcza po wielu lekturach jakie udało mi się przeczytać podczas niedawnej choroby, wprowadziłbym jeszcze trzecią osobę - ks. Władysława Korniłowicza. To przecież ks. Korniłowicz przyprowadził Wyszyńskiego do Lasek i Matki Czackiej. A kard. Wyszyński, w sensie swej formacji duchowej bardzo wiele mu zawdzięczał. Zetknął się z nim najpierw podczas swych studiów na KUL-u, gdy ks. Korniłowicz był profesorem liturgiki na tej uczelni i dyrektorem konwiktu dla księży. I to on później przywiózł go do Lasek. Kard. Wyszyński i Matka Czacka byli związani ze sobą przez podobieństwo duchowości zarówno w czasie II wojny, jak i w czasie powojennym. Od lipca 1940 r. ks. Wyszyński był kapelanem niewidomych dzieci oraz sióstr franciszkanek służebnic krzyża w Laskach, które znalazły schronienie w Kozłówce na Lubelszczyźnie, a potem w Żułowie. W czerwcu 1942 r. ks. Wyszyński przyjechał do Lasek pod Warszawą i jako kapelan zakładu dla niewidomych został tam do zakończenia wojny. W 1944 r. przystąpił do Armii Krajowej, nosił pseudonim Radwan II, a w czasie powstania warszawskiego był kapelanem w szpitalu powstańczym w Laskach.
REKLAMA
A po wojnie nadal przyjeżdżał do Lasek z własnego wyboru, szczególnie po 1948 r. gdy został arcybiskupem warszawskim. Bywał tam często i spotykał się z Matką Czacką aż do momentu jej śmierci w 1961 r. Można powiedzieć, że wzajemnie ładowali sobie akumulatory.
A powracając do ks. Korniłowicza dodam, że – mówiąc kolokwialnie - ""był to ktoś"", wielka postać Kościoła w tamtym czasie. Bardzo wiele zrobił dla uksztaltowania duchowości Lasek oraz duchowej formacji Prymasa Wyszyńskiego. Ale także dla odnowy liturgicznej Kościoła w Polsce w okresie międzywojenny czy inicjowania dialogu Kościoła ze światem.
A biorąc to wszystko pod uwagę - gdyby Kongregacja cudem zdążyła zakończyć proces beatyfikacyjny ks. Korniłowicza - myślę, że byłoby to piękne, gdyby doszło do potrójnej beatyfikacji. Ale w tych trzech miesiącach nie jest to realne. Proces beatyfikacyjny ks. Władysława Korniłowicza jest co prawda zaawansowany, ale musi zostać uznany cud za jego wstawiennictwem. Tego jeszcze brakuje.
KAI: Czy może Ksiądz uchylić tajemnicy jak będą wyglądać uroczystości beatyfikacyjne 12 września?
- Na razie jeszcze nie mogę. Przypomnę, że w liście, który sygnował w imieniu papieża Franciszka kardynał substytut, jest napisane, że „ma to być beatyfikacja skromna, na miarę możliwości pandemicznych”. I taką właśnie przygotowujemy. Jesteśmy gotowi też przygotować dużą, gdyby takie możliwości się pojawiły. Jedno jest pewne, daty beatyfikacji nie będziemy już przekładać.
REKLAMA
Rok temu, kiedy z powodu pandemii beatyfikacja została odłożona, niektórzy „mędrcy” radzili mi: „Nie wolno tego robić, niech Ksiądz Kardynał beatyfikuje kard. Wyszyńskiego choćby w swej prywatnej kaplicy”. Mogłem mieć takie upoważnienie od papieża, aby beatyfikacja odbyła się w gronie czterech osób, ale na to się nie zdecydowałem. Towarzyszyło mi pytanie: jak wybrać tę czwórkę? To niemożliwe!
W świetle planów na dziś, w uroczystości beatyfikacyjnej będzie mogło uczestniczyć ok. 6 tys. wiernych. Takie są możliwości w obecnym czasie. Mimo to nadal pozostaje pytanie: jak wybrać te sześć tysięcy, przecież ludzie mają prawo do realnego udziału w beatyfikacji a nie tylko przez media. Na razie cieszymy się, że pandemia stopniowo ustaje i mam nadzieję, że nie trzeba będzie zastosować większych ograniczeń.

PODZIEL SIĘ CYTATEM
KAI: Ksiądz Kardynał wychodzi z poważnej choroby, powraca do obowiązków po doznanym udarze. Czym osobiście dla Księdza Kardynała było to doświadczenie?
REKLAMA
- Za ocalenie zdrowia dziękuję Panu Bogu, lekarzom, pielęgniarkom i przy okazji całej służbie zdrowia, która w okresie pandemii pracuje ciężko i ofiarnie. Był to udar, ale przy równoczesnym zarażeniu covidem. Leżałem więc na oddziale kowidowym. Jeśli ktoś myśli, że koronawirusa nie ma, to nikomu nie życzę pobytu w szpitalu na takim oddziale.
Z perspektywy łóżka szpitalnego inaczej patrzy się na życie: rzeczy, które uważało się za bardzo ważne, nagle tracą wartość, a człowiek myśli o tym co najważniejsze, o tym co naprawdę w życiu się liczy. Wyrażam dziękczynienie Panu Bogu za to, że jeszcze jakiś czas mi zostawił, choć nie wiem jak długi. A ludziom dziękuję, że się modlili, że telefonowali do mnie, choć nie zawsze telefony te mogłem odebrać.
KAI: Czy z perspektywy przebytej choroby i pobytu na oddziale kowidowym, chciałby Ksiądz Kardynał zaapelować do tych, co mają wątpliwości, aby jednak się szczepili?
- Trzeba w sposób rozsądny, w zgodzie z wynikami nauki stosować metody, które mogą pandemii zapobiec. A wśród nich podstawową są szczepienia. Jeśli więc chcemy być społeczeństwem uodpornionym na tę zarazę - a mówię to jako człowiek, który sam przeszedł covid - to szczepmy się jak najszybciej.","Marcin Przeciszewski
/Warszawa (KAI)",https://www.niedziela.pl/numer/2022/17,kard. Nycz,https://www.niedziela.pl/artykul/68499/Kard-Nycz-Mielismy-swiadomosc-ze-nagle
100-lecie pobytu na Bugaju,"18 maja minęło 18 lat od kanonizacji św. Urszuli Ledóchowskiej, która w diecezji łódzkiej zostawiła po sobie wspaniałe działa.","Siostry urszulanki przybyły do Ozorkowa w listopadzie 1921 r. Matka Urszula Ledóchowska zakupiła na potrzeby przyszłego domu zakonnego na osiedlu Bugaj dom z ogrodem i 5 ha ziemi. Natomiast gmina ofiarowała zgromadzeniu plac przed domem, by został tam wybudowany kościół i szkoła dla dzieci. Matka Urszula miała pewność, że jej siostry z otwarciem i zaangażowaniem podejmą działalność apostolską i wychowawczą. W ten sposób powstała pierwsza urszulańska placówka na terenie łódzkiej diecezji. Biskup Wincenty Tymieniecki z uwagą przyglądał się działalności nowego zgromadzenia, czego owocem stało się sprowadzenie w roku 1922 sióstr do Łodzi.
W Ozorkowie urszulanki założyły i prowadziły czteroklasową Szkołę Podstawową, do której uczęszczało ok. 70 dzieci z rodzin robotniczych. Pracowały również jako nauczycielki w Państwowej Szkole Powszechnej. Szczególną troską sióstr była katechizacja nie tylko w Ozorkowie, ale i w szkołach powszechnych w Śliwnikach, Parzęczewie i Kowalewicach.
W roku 1925 na nieruchomości wzniesiono dom dla kapelana. Matka Urszula zapisała: „Dom już wnet będzie skończony. Jakie to będzie dla nich szczęście mieć księdza, a więc co dzień Mszę św. i Komunię św.!”.
W 1928 r. bp Wincenty Tymieniecki dokonał poświęcenia kamienia węgielnego pod budowę kościoła. Świątynia była wznoszona przez jednego majstra, 3 robotników i od 10 do 15 sióstr zakonnych. 1 grudnia 1929 r. była gotowa i odbyło się w niej pierwsze nabożeństwo wraz z jej poświęceniem. Matka pisała w Kronice Zgromadzenia: „Siedemnastego czerwca w Ozorkowie, raczej na Bugaju, wielkie poruszenie – poświęcenie kamienia węgielnego kaplicy naszej (...). Na placu kaplicznym kilka tysięcy ludzi... Biskup święcił, przemówił, potem było czerwcowe nabożeństwo przed domem”. A we wrześniu dopisała: „11 września w Ozorkowie. Kaplica już pod dachem, tylko jeszcze blachą nie jest kryta – duża, ładna”.
REKLAMA
Urszulanki utrzymywały się z pracy rąk własnych, pracując w tkalni, gospodarstwie rolnym i ogrodzie. Wraz z II wojną światową nastąpiły wielkie zmiany w życiu sióstr. W 1942 r. cała posiadłość zakonna przeszła w ręce Niemców, a siostry przydzielono do pracy u miejscowych gospodarzy. Jednakże 27 lipca 1942 r. siostry zostały aresztowane i wywiezione do obozu w Bojanowie.
W początkach 1945 r. siostry wróciły do opuszczonego domu, gdzie z wielkim zaangażowaniem podjęły pracę. Ponownie zatroszczyły się o kościół, powróciły do prowadzenia działalności apostolskiej. Założyły również przedszkole, które prowadziły do czasu upaństwowienia go, czyli do 1951 r. Zajmowały się również opieką nad małymi dziećmi w ramach pomocy sąsiedzkiej.
Obecnie siostry urszulanki w Ozorkowie prowadzą przedszkole, katechizują w szkołach, prowadzą grupy religijne oraz uprawiają ogród. Ozorkowianie kochają swoje siostry, które są otwarte na potrzeby i troski mieszkańców. W ostatnim czasie doceniły to również władze powiatu zgierskiego, które skierowały podziękowanie do sióstr za opiekę nad chorymi, w dotkniętym epidemią COVID-19 Domu Pomocy Społecznej w Głownie.","S. Janina Sabat, urszulanka",https://www.niedziela.pl/numer/2021/22,siostry urszulanki,https://www.niedziela.pl/artykul/153851/nd/100-lecie-pobytu-na-Bugaju
Obserwator,"Ma 23 lata i udowadnia, że wszystko ma w Bogu. W ciągu 221 dni pokonał 5600 km. Przebył drogę prowadzącą przez 10 państw z różańcem w ręku, gitarą w plecaku, bez pieniędzy, aby w intencji pokoju dotrzeć do Fatimy.","List Otwarty
Rola Sowietów
Pytania z listu otwartego, który do zamachowca Mehmeta Alego Agcy wystosował włoski watykanista, autor książek, Gian Franco Svidercoschi, dotyczą głównie roli Sowietów w ataku na Jana Pawła II w maju 1981 r. w Watykanie. Zostały one zadane w 40. rocznicę zamachu. Svidercoschi stwierdził, że Agca, odpowiadając na nie, dokonałby aktu skruchy, na co czekał św. Jan Paweł II. Watykanista zapytał Agcę, czy za jego ucieczką w 1979 r. z więzienia o zaostrzonym rygorze w Turcji stały sowieckie służby specjalne. Pojawiło się też nawiązanie do tzw. bułgarskiego śladu zamachu – chodzi o udział komunistycznych służb tego kraju. Dziennikarz zapytał, czy Agca przebywał tam wcześniej pod ochroną. Chce się też dowiedzieć, czy odczuwa on prawdziwy żal z powodu tego, co zrobił. List został opublikowany po tym, gdy w 40. rocznicę zamachu Agca oświadczył: „Na pewno nie wyjaśniono wszystkiego na temat zamachu, jednak komisja Mitrochina we włoskim parlamencie odkryła trochę prawdy”. Komisja w raporcie końcowym wskazała jednoznacznie na to, że to ZSRR stał za zamachem
j.k.
Papież do Polaków
Moc Ducha Świętego
Pozdrawiając wiernych, papież Franciszek nawiązał do uroczystości Pięćdziesiątnicy. Zachęcił do żarliwego wołania o Ducha Świętego, aby wypełnił swoją miłością serca osób, opromienił świat swoim światłem oraz wzbudził we wszystkich decyzje i działania na rzecz pokoju. Do Polaków powiedział: – Drodzy bracia i siostry, zbliżamy się do uroczystości Zesłania Ducha Świętego. Przyzywajmy Go z otwartym sercem. On – jak głosi sekwencja liturgiczna – jest prawdziwym „Ojcem ubogich, Dawcą darów i Światłością sumień, słodkim Gościem dusz”. Módlmy się, aby przyniósł „ochłodzenie i odpocznienie” wśród trudów, wśród pracy ludzkich rąk i umysłów, pośród spiekoty dnia, wśród niepokojów, walk i zagrożeń we współczesnym świecie. Moc Ducha Świętego niech będzie waszą siłą!
j.k.
REKLAMA
Rzym
80 lat oczekiwań
W Bazylice św. Jana na Lateranie odbyła się ceremonia beatyfikacji o. Franciszka Marii od Krzyża Jordana. Gośćmi uroczystości była brazylijska rodzina, która doznała cudu za wstawiennictwem nowego błogosławionego. Większość życia spędził on w Rzymie, gdzie powołał do istnienia swoje dzieło apostolskie, dlatego tu została dokonana beatyfikacja. Proces beatyfikacyjny rozpoczął się w Rzymie w 1942 r. Sługą Bożym został ogłoszony w styczniu 2011 r. przez Benedykta XVI, a dekret o cudzie został zatwierdzony w czerwcu 2020 r. przez papieża Franciszka. – To historyczny moment. Czekaliśmy niecierpliwie na zakończenie procesu beatyfikacyjnego, który toczył się prawie 80 lat – powiedział Radiu Watykańskiemu ks. Adam Teneta, salwatorianin. Zaznaczył, że zarówno nauczanie, jak i życie o. Franciszka Jordana może być wzorem dla współczesnego Kościoła. – Chciał, aby zadania głoszenia Ewangelii podjęli się wszyscy ochrzczeni, by jego dzieło apostolskie objęło wszystkich ludzi, a misja salwatorianów dotarła do krańców ziemi – powiedział. W grudniu 1881 r. pochodzący z niemieckiej archidiecezji Fryburg Franciszek Jordan założył w kaplicy św. Brygidy w Rzymie Apostolskie Towarzystwo Nauczania, które potem przekształciło się w Towarzystwo Boskiego Zbawiciela (salwatorianie). Dwa lata później założył wspólnotę żeńską, która wkrótce stała się niezależnym zgromadzeniem zakonnym. W grudniu 1888 r., z pomocą Teresy von Wüllenweber, obecnie bł. Marii od Apostołów, założył w Tivoli Zgromadzenie Sióstr Boskiego Zbawiciela.
w.d.
Malta
Nie ma zgody
Nigdy nie podpiszę depenalizacji aborcji, która wiąże się ze zgodą na morderstwo – powiedział prezydent George Vella. Projekt ustawy, pierwszy tego rodzaju w tym kraju, przedstawiła w parlamencie niezależna deputowana Marlene Farrugia. Zakłada on usunięcie trzech artykułów z maltańskiego kodeksu karnego, zgodnie z którymi każdy, kto decyduje się na aborcję lub pomaga w jej przeprowadzeniu, może zostać skazany na karę do 3 lat więzienia. Zmianie sprzeciwiły się dwie główne maltańskie partie. Arcybiskup Malty – Charles Scicluna powiedział, że depenalizacja aborcji byłaby krokiem wstecz. – Łono matki to coś, co jest drogie i święte, to właśnie w nim może się rozwijać ludzkie życie. Módlmy się, aby łono matki pozostało miejscem życia, a nie miejscem, w którym dochodzi do zabójstwa – dodał. – Nie mogę powstrzymać władzy wykonawczej przed podejmowaniem decyzji, ale mogę nie zgodzić się z projektem ustawy – stwierdził 79-letni prezydent Vella, który jest z zawodu lekarzem.
j.k.
REKLAMA
Sandomierz
Wartość wiary
Z inicjatywy bp. Krzysztofa Nitkiewicza, ordynariusza sandomierskiego, tamtejszy Wydział Duszpasterski Kurii Diecezjalnej wydał książkę Chrystus Drogą, Prawdą i Życiem autorstwa ks. prof. Leona Siweckiego. Jej tematyka ma związek z rosnącą liczbą apostazji, a także próbami ograniczenia wiary do czystej obrzędowości. W dekanatach diecezji rozpoczęły się spotkania dyskusyjne na temat Ewangelii i przynależności do Kościoła połączone z prezentacją książki. – Jako odpowiedzialni za zbawienie ludzi musimy tłumaczyć, jaką wartość ma w sobie wiara, niezależnie od błędów, które jako ludzie Kościoła popełniamy – powiedział ordynariusz sandomierski.
Red.
Polska
Zapiski Prymasa
Czwarty już tom zapisków Pro memoria kard. Stefana Wyszyńskiego, który właśnie ukazał się drukiem, dotyczy pełnego wydarzeń 1962 r., kiedy to został zainaugurowany Sobór Watykański II. Pro memoria to 27-tomowe dzieło, na które składają się tysiące notatek Prymasa Tysiąclecia, sporządzonych w latach 1948-81. Tło historyczne zapisków z 1962 r. to dwa ważne wydarzenia z jesieni: rozwiązanie, z pomocą papieża Jana XXIII, niemal w ostatniej chwili tzw. kryzysu kubańskiego, a drugie – inauguracja Soboru Watykańskiego II. W Polsce natomiast to zjawiska w relacjach państwo-Kościół, w tym pierwszy rok bez nauczania religii w szkołach i pierwszy katechizacji w punktach katechetycznych niezależnych od władz oświatowych. W 1962 r. powołano w MSW Departament IV, który zajmował się inwigilacją duchowieństwa. Jednocześnie trwała Wielka Nowenna, a w szeregi rządców diecezji, jako wikariusz kapitulny, wszedł młody biskup Karol Wojtyła. Seria wydawnicza Pro memoria, zainaugurowana w 2017 r., jest pierwszą próbą całościowego i krytycznego wydania zapisków kard. Wyszyńskiego.
j.k.
REKLAMA
Donbas
Tortury w „Izolacji”
Rosjanie i wspierani przez Moskwę separatyści stosują tortury fizyczne i psychiczne wobec ludności cywilnej Ukrainy w okupowanym przez nich Donbasie. Izolacja. Głosy z piwnicy – to ponad 60-stronicowy dokument o zbrodniach, który powstał na podstawie relacji jeńców. Jego autorami są polska dziennikarka Monika Andruszewska i ukraiński prawnik Witalij Chekało. Dokument opisuje zakłady materiałów izolacyjnych w Doniecku, które są wykorzystywane jako areszt śledczy o nazwie „Izolacja”. Trafiają tam Ukraińcy, którzy nie zaakceptowali rosyjskiej okupacji. Torturami wymusza się na nich nieprawdziwe zeznania i skazuje się ich. W raporcie znalazły się zeznania kilkunastu jeńców, którzy opowiadali o podtapianiu, biciu, katowaniu i zastraszaniu podczas przesłuchań, o przetrzymywaniu w izolacji, w ciasnych pomieszczeniach. Monika Andruszewska powiedziała, że jeńcy nazywają „Izolację” obozem koncentracyjnym. – Trudno uniknąć takich skojarzeń; torturami, biciem, pracą przymusową chcą tam zniszczyć indywidualność człowieka – opowiadała podczas wideokonferencji.
j.k.
Ceuta
Imigranci napadają
„Proszę, nie zostawiajcie nas samych” – apelowali mieszkańcy 90-tysięcznej hiszpańskiej eksklawy w północnej Afryce, do której w ciągu kilku dni nielegalnie wtargnęło ponad 8 tys. mieszkańców Maroka i Afryki Subsaharyjskiej. Nie pierwszy raz dyplomatyczne przepychanki między Hiszpanią a Marokiem rozgrywają się wzdłuż afrykańskiej granicy – z migrantami jako kartą przetargową. Na popularnych portalach pojawiły się filmy, na których grupy mężczyzn napadają na przechodniów i włamują się do domów, terroryzując właścicieli. 600 funkcjonariuszy Guardia Civil i tyluż z policji nie było w stanie ich powstrzymać. Premier Pedro Sánchez posłał do Ceuty wojsko.
REKLAMA
Fala migrantów ruszyła, gdy marokańska straż graniczna zeszła z posterunku. To decyzja polityczna Rabatu w reakcji na przyjęcie do szpitala w hiszpańskim Logrono szefa separatystów z Frontu Polisario – Ibrahima Ghalego. W związku z tą sytuacją oświadczenie opublikowali hiszpańscy biskupi, wyrażając zaniepokojenie cyniczną grą polityczną, w której wykorzystywani są najbiedniejsi.
w.d.
Rzym
Włoskie „Pro vita”
Kilka tysięcy osób wzięło udział w demonstracji świeckich stowarzyszeń przeciw aborcji „Pro vita” (Za życiem). Z racji powodu pandemii tradycyjny marsz zastąpił wiec na alei wiodącej do Koloseum. „Marsz dla życia” zorganizowano w Rzymie po raz dziesiąty, a jego uczestnicy zjeżdżają się autokarami z całego kraju.
Jako pierwszy zabrał głos ambasador RP przy Stolicy Apostolskiej Janusz Kotański. Przypomniał m.in. słowa św. Jana Pawła II: „Oczywistym i naturalnym prawem człowieka jest prawo do życia”. Mówił także o mocnej prorodzinnej polityce polskiego rządu i jego antyaborcyjnym stanowisku.
Włoskie stowarzyszenie „Pro Vita” ma swoje przedstawicielstwa w 80 miastach. We Włoszech aborcja do 90. dnia ciąży wykonywana jest na życzenie. Rocznie przeprowadza się 80 tys. zabiegów. 70% włoskich ginekologów odmawia usuwania ciąży.
Red.
Sri Lanka
Pilne szczepionki
Z wielką siłą dotarła tu nowa fala zakażeń COVID-19 pochodzących z Indii. Sri Lanka nie posiada własnej szczepionki i jest zdana na pomoc innych. Niewielka liczba szczepionek dociera do niej z Indii, Chin i Rosji. – Jeśli nie otrzymamy ich więcej, nasi ludzie będą umierać – podkreśla kard. Malcolm Ranjith, metropolita stołecznego Colombo. Sytuację utrudnia upadająca na skutek pandemii gospodarka. – Cała gospodarka kraju jest w tarapatach, dlatego apelujemy o pomoc do naszych braci za granicą. Prosimy też o pomoc w sprawie szczepionek, aby rząd mógł chronić mieszkańców naszego kraju – mówi kard. Ranjith.
j.k.
Hollywood
Prośba Miss
Moi rodacy codziennie umierają z rąk junty wojskowej. Chciałabym, żeby każdy wiedział, co dzieje się w moim kraju – powiedziała podczas finału konkursu Miss Universe reprezentantka Mjanmy/Birmy – Thuzar Lwin i poprosiła świat o modlitwę za jej naród.
j.k.",,https://www.niedziela.pl/numer/2021/22,Fatima,https://www.niedziela.pl/artykul/153779/nd/Obserwator
Kard. Ranjith: Sri Lanka pilnie potrzebuje szczepionek,"Sri Lanka jest jednym z tych krajów świata, które najbardziej potrzebują dziś szczepionkowej solidarności. Wskazuje na to kard. Malcolm Ranjith, dziękując Papieżowi za to, że w czasie pandemii upomina się o los mniejszych krajów.","Sri Lanka położona na sąsiadującej z Indiami wyspie Cejlon doświadcza negatywnych skutków tej bliskości. W tych dniach z wielką siłą dociera bowiem do niej nowa fala zakażeń Covid-19, pochodzących właśnie z Indii. Sri Lanka nie posiada jednak własnej szczepionki i jest zdana jest w tym momencie na pomoc innych. Niewielka liczba szczepionek dociera w tym momencie z Indii, Chin i z Rosji. Jeśli nie otrzymamy ich więcej, nasi ludzie będą umierać – mówi kard. Ranjith, metropolita stołecznego Colombo. Podkreśla on, że sytuację dodatkowo utrudnia stagnująca na skutek pandemii gospodarka.
„My jako Kościół podjęliśmy różne inicjatywy, aby w miarę możliwości opiekować się tutaj chorymi. Staramy się z jednej strony służyć im radą i pomocą, a z drugiej strony zaczynamy organizować pewne inicjatywy, aby pomóc lekarzom i personelowi medycznemu w tym, co jest niezbędne w ich pracy. Problemy są bardzo poważne, a my z naszej strony nie możemy zrobić wiele. Sami potrzebujemy pomocy, ale cała gospodarka kraju jest w tarapatach, bo wszyscy są zamknięci w domach, nie ma pracy, ludzie są pozbawieni zarobków. Nikt nie może wychodzić z domu z wyjątkiem najpilniejszych potrzeb. Negatywnie odbija się to na gospodarce i możliwość znalezienia funduszy u nas na Sri Lance jest bardzo ograniczona. Dlatego apelujemy o pomoc do naszych braci za granicą. Prosimy też o pomoc w sprawie szczepionek, aby rząd mógł chronić mieszkańców naszego kraju“ - powiedział arcybiskup Kolombo.","Krzysztof Bronk
/vaticannews.va
/Kolombo (KAI)",,Sri Lanka,https://www.niedziela.pl/artykul/68257/Kard-Ranjith-Sri-Lanka-pilnie-potrzebuje
Wiosną powieje od charyzmatyków?,"Pandemia wielu z nas oddaliła od kościoła – tego pisanego zarówno małą, jak i wielką literą. Z powodu obostrzeń sanitarnych wspólnoty zawiesiły swoje spotkania, ale i przed pandemią dało się zauważyć, że wiele tradycyjnych grup doświadcza kryzysu i nie są one tak liczne jak kiedyś. Może Kościół w czasach COVID-19 i zmasowanych ataków potrzebuje dla swej odnowy wspólnot charyzmatycznych? W czym tkwi ich popularność? Zapytaliśmy o to ich liderów.","Ks. Artur Potrapeluk przewodniczący Krajowego Zespołu Koordynatorów Katolickiej Odnowy w Duchu Świętym w Polsce, członek Zespołu ds. Nowej Ewangelizacji Konferencji Episkopatu Polski, wicekoordynator Krajowych Służb Komunii CHARIS
Misja Ducha Świętego
Podczas luźnej rozmowy zapytałem kiedyś studenta, dlaczego jest we wspólnocie Katolickiej Odnowy w Duchu Świętym. W odpowiedzi przywołał wspomnienia z pielgrzymki na Jasną Górę. Powiedział: – Gdybym miał sam pielgrzymować w upalny albo deszczowy dzień przez dwa tygodnie, to nigdy bym nie doszedł do Częstochowy. Zupełnie inaczej się idzie, kiedy są wspólna modlitwa, wspólna droga, dzielenie się radościami i trudnościami z ludźmi, którzy mają podobne problemy. Moje życie z Bogiem to nie jest wydarzenie, które odbywa się raz w roku. Wspólnota pozwala mi iść z Bogiem codziennie.
Inna historia. Początek pandemii, dom rodzinny. Pani Maria zaangażowana w Odnowę, mąż i trójka dzieci obojętni na tzw. chodzenie do kościoła. Kiedy pani Maria wybiera się na niedzielną Mszę św., a w kościele obowiązują limity do 5 osób, rodzina stara się ją namówić, aby została w domu. Wtedy pani Maria modli się i proponuje, aby zamiast iść do kościoła, rodzina tę godzinę spędziła na modlitwie w domu i na dzieleniu się Słowem. Z dużym trudem domownicy zgadzają się na takie przeżywanie dnia Pańskiego. Mijają miesiące, restrykcje związane z pandemią zostają zmniejszone, a rodzina pani Marii dziś nie tylko z gorliwością chodzi w niedzielę do kościoła, ale także w domu dzieli się słowem Bożym i uczestniczy w cotygodniowych spotkaniach wspólnoty.
Plebania, spotkanie księży. Znajomy ksiądz dzieli się swoją bezsilnością w pracy z kandydatami do bierzmowania. Ktoś wtrąca: – Przecież masz wspólnotę. Odtąd wszystko się zmienia. Ksiądz spotyka się ze wspólnotą i omawia strategię działania. Widzi, że nie jest sam. Prowadzący korzystają z podręczników Woda Żywa, przeznaczonych dla wspólnot zainteresowanych przygotowaniem młodzieży do bierzmowania w parafiach. Młodzi mówią młodym o Bogu ich językiem – o tym, o czym opowiadał im starszy już kapłan. Pod koniec roku blisko 100 osób jedzie na rekolekcje ,,Weekend z Duchem Świętym”. Dziś do wspólnoty, która razem z diecezją opracowała projekt, zapisują się młodzi z całego miasta. Młodzi odnajdują tam żywego Boga, który nie jest teoretyczny.
REKLAMA
Czy Kościół potrzebuje wspólnot charyzmatycznych? Zdecydowanie tak. Rok trwania pandemii pokazał, że osoby, które na co dzień formują się we wspólnotach, składają piękne świadectwo tęsknoty za Bogiem i poszukują nowych sposobności dzielenia się wiarą. Problemem nie jest to, że nie ma ludzi w kościele. Dziś obserwuję małe miejscowości, w których wspólnoty organizują Rekolekcje Ewangelizacyjne Odnowy. Na zaproszenie odpowiada 200-300 nowych osób, które są spragnione Boga i szukają wspólnoty. Właśnie o tym mówił papież Franciszek, wyrażając pragnienie, aby Odnowa charyzmatyczna ewangelizowała i dzieliła się doświadczeniem chrztu w Duchu Świętym z całym Kościołem.
Wielkim pragnieniem papieża Franciszka jest doświadczenie mocy Ducha Świętego w Kościele, ale również to, byśmy dostrzegli inne rzeczywistości i budowali z nimi jedność. W taki sposób możemy razem ewangelizować, podejmować troskę o zbawienie ludzi. Znam parafie, w których proboszczowie razem z wikariuszami i ze wspólnotą Odnowy modlą się o słowo poznania, na modlitwie proszą Ducha Świętego o światło i w ten sposób opracowują plan działań duszpasterskich na przyszły rok. W tym aspekcie Odnowa w Duchu Świętym jest wyjątkowa na tle innych rzeczywistości, ponieważ nie zamyka się w ramach sztywnych programów i działań i nie tworzy jednorodnej struktury. Są wspólnoty, które zakładają „domy miłosierdzia”, modlą się nad ludźmi i rozdają posiłki, inne prowadzą formację – organizują rekolekcje w szkołach, parafiach i wspólnotach, jeszcze inne zajmują się małżeństwami. Zdarza się, że po latach te same wspólnoty rozeznają, iż Duch Święty zaprasza je do zupełnie innej misji.
REKLAMA
Wspólnoty Odnowy nie są ani lepsze, ani gorsze od innych rzeczywistości w Kościele, który niesie w sobie takie bogactwo, że mogą się w nim odnaleźć naprawdę różni ludzie. Odnowa w Duchu Świętym ma przede wszystkim dawać świadectwo o tym, że Jezus Chrystus zmartwychwstał, żyje i jest obecny w Kościele. Jeśli już to wiemy na poziomie intelektualnym, to nie możemy żyć w taki sposób, by o tym nie świadczyć, nie wołać o Ducha Świętego i nie pytać, w którą stronę mamy iść dalej.
Jerzy Malisiewicz wiceprzewodniczący Krajowego Zespołu Koordynatorów Katolickiej Odnowy w Duchu Świętym w Polsce
Znak Bożej miłości
Każdego roku na całym świecie desakralizowane są tysiące świątyń. Zwykle zyskują one „drugie życie” jako restauracje, księgarnie, hotele. Desakralizowane są budynki, desakralizują się ludzie. Wydaje się im, że zyskają, tracąc więź z Bogiem. Ludzie jednak trudniej przystosowują się do zmian. „Zyskiem” bywa doświadczenie bezradności, zagubienia, rezygnacji, lęku, samoograniczania się. Wyrazem takich postaw są uproszczone wersje życia. Lęk i ucieczka przed przeciwnościami, które niesie codzienność. Różnego rodzaju wątpliwości: „tego się nie da”, „to mnie przerasta”, coraz częściej słyszane, uświadamiają, że normalne życie pełnią możliwości jest czymś nie tak często już deklarowanym, a jeszcze rzadziej przeżywanym.
Papież Franciszek daje receptę na stan, w którym znalazł się człowiek „uwolniony od Boga”. Według Ojca Świętego, by wyruszyć w świat pełen przeciwności, potrzebujemy daru, który zawiera w sobie wszystko, o co warto zabiegać: „Jaki jest pierwszy dar Ducha Świętego? Dar Jego samego, który jest miłością i rozkochuje cię w Jezusie. A ta miłość zmienia życie. Dlatego mówi się «narodzić się na nowo do życia w Duchu»” (cyt. za: opoka.org.pl/biblioteka).
REKLAMA
„Lecz nie ma większej wolności od tej, by pozwolić się prowadzić Duchowi, rezygnując z kalkulowania i kontrolowania wszystkiego, oraz pozwolić, aby On nas oświecał, prowadził nas, kierował nami i pobudzał nas tak, jak On pragnie. On dobrze wie, czego potrzeba w każdej epoce i w każdym momencie” (adhortacja apostolska Evangelii gaudium, n. 280).
To właśnie jest życie nadprzyrodzone, do którego Bóg zaprasza każdego. Wymaga ono przyjęcia daru, który uzdalnia do odwagi, gotowości zmierzenia się z przeciwnościami i trudami życia. Poczucie, że potrzebuję czegoś, bym mógł BYĆ SOBĄ, niezgoda na samoograniczanie, na wycofywanie się, na lęk – to drzwi otwarte do stawiania sobie pytań o to, gdzie szukać źródła, tego, co dla mnie najważniejsze. Źródło odwagi, wytrwałości, nadziei... musi być poza mną. Znam siebie zbyt dobrze, by w sobie szukać tego, czego wielu przede mną i współcześnie w sobie nie znajduje. To w Bogu jest klucz do pełni mojego człowieczeństwa. Najważniejsze to znaleźć drogę do Niego i siebie zarazem. Odkrycie obecności Boga w swoim życiu i zgoda na tę obecność owocują przyjęciem obdarowania. Odkrywam, że w oczach Boga mam niezwykłą wartość, niepowtarzalność, Bóg chce obdarowywać mnie wszystkim, co jest naprawdę niezbędne do życia mojego życia.
Postawa gotowości przyjęcia tego wszystkiego, czym zechce mnie obdarować mój Bóg – to postawa charyzmatyczna. Wielu jest charyzmatyków, którzy nawet nie zdają sobie z tego sprawy. Odkrycie nowego sposobu przeżywania swojego życia, nowej relacji z bliskimi może być moim doświadczeniem. Na tej drodze mogę szukać innych, którzy chcą podobnie żyć, by się wzajemnie wspierać. Papież Franciszek stwierdza, że Kościół potrzebuje odkrywać, iż powinien stawać się charyzmatyczną wspólnotą charyzmatyków. Czy Kościół potrzebuje wspólnot charyzmatycznych? Tak, potrzebuje, by wspólnoty te przenikały całą jego organizację i funkcjonowanie – wtedy będzie czytelnym znakiem Bożej miłości.
REKLAMA
Mirosław Sobiesiak lider wspólnoty ze Świdnika k. Lublina
Droga do Jezusa
Nasze wspólnoty przez swoje charyzmaty ożywiają parafie, ożywiają Kościół. Kiedy mamy relację z Jezusem, to budowanie wspólnoty ludzi jest naturalnym krokiem, szukamy bowiem podobnych Bożych szaleńców, z którymi możemy wspólnie uwielbiać naszego Pana i Zbawiciela. Nasz kościół parafialny jest otwarty na wszystkich, którzy chcą doświadczyć miłości Boga i iść drogą wiary. Fenomenem jest dla mnie to, że mimo tylu działających grup potrafimy się wspierać i w wielu przypadkach łączyć przy dziełach. Comiesięczne uwielbienia (na które zapraszamy w każdą drugą niedzielę miesiąca po Eucharystii wieczornej) prowadzi np. grupa Domowego Kościoła, gdzie w jedności grają i śpiewają członkowie Neokatechumenatu, Odnowy w Duchu Świętym, oazy, KSM-u, Kręgu Biblijnego itd. Wszystko czynią na chwałę Pana.
Wspólnota Odnowy w Duchu Świętym, w której posługuję, jest dla mnie drogą do Jezusa. Moja prawdziwa formacja zaczęła się po Seminarium Odnowy Wiary, które w naszej parafii prowadziła wspólnota Odnowy w Duchu Świętym z Lublina. Wtedy właśnie Bóg zapukał do mojego serca przez braci i siostry z tamtej wspólnoty. Wtedy też tak naprawdę nawróciłem się. Sakrament bierzmowania nabrał dla mnie nowego znaczenia! Otwarcie się na działanie Ducha Świętego zmieniło moje życie i życie mojej rodziny. Moja wiara wciąż dojrzewa... Żeby nie było tak pięknie i łatwo – najwięcej trudu sprawia mi zmiana mentalności i świadomości. Dać się prowadzić Duchowi Świętemu. On umacnia, uzdalnia i prowadzi. Jestem tego chodzącym przykładem.
REKLAMA
Parę lat temu podjąłem decyzję, że będę szedł drogą zbawienia, że otworzę się na łaskę wiary... Zmieniam się ciągle dzięki formacji – wiem, że wszystko jest po coś i przez wydarzenia, ludzi i natchnienia Bóg do czegoś mnie przygotowuje...
Wspólnota daje mi oparcie i pewność: oparcie, kiedy jest ciężko, i pewność, że jak zacznę błądzić, to bracia i siostry pomogą mi wrócić na jedyną i słuszną drogę – do zbawienia. Papież (senior) Benedykt XVI napisał kiedyś, że przyszłością Kościoła będą małe wspólnoty. Nie wiem, czy to proroctwo, ale z perspektywy mojego uczestnictwa we wspólnocie przekonałem się, że to prawda. Wzajemnie siebie wspieramy i motywujemy do pracy na rzecz naszego Kościoła. Udzielamy się w parafii, uczestniczymy w jej życiu zarówno duchowym, jak i materialnym – robimy to w miarę naszych możliwości, ale zawsze z radością. Prowadzenie kursu lub seminarium, gdzie przychodzą modlić się z nami setki osób, to wielka radość. Jako wspólnota chcemy się dzielić tą radością ze wszystkimi osobami, które Bóg stawia na naszej drodze. Pragniemy pokazać, że można być szczęśliwym i pełnym radości w Kościele. Dla mnie to coś naturalnego, ale wiem też, że to wielka odpowiedzialność.
Bp Andrzej Przybylski, delegat KEP ds. Ruchu Odnowy w Duchu Świętym, biskup pomocniczy archidiecezji częstochowskiej
Katolickiej Odnowy w Duchu Świętym nie założył jakiś charyzmatyczny człowiek z pomysłem na Kościół, ale jej założycielem jest sam Duch, który chce nam wszystkim przypomnieć, że bez Niego nic nie możemy uczynić. Ten sam Duch Święty jest też źródłem oraz ożywicielem naszej wiary i życia Kościoła. Dzieje Apostolskie to historia działania Ducha Świętego, bez którego ta wielka, dynamiczna siła pierwszych uczniów nie miałaby miejsca. To było naprawdę odważne otwarcie na charyzmaty i posługiwanie nimi dla ewangelizacji niewierzących. Tak jak co roku uobecniamy Boże Narodzenie czy Wielkanoc w przekonaniu, że te tajemnice Boga wciąż są aktualne, wciąż się dzieją, tak samo wciąż trwa Pięćdziesiątnica, a Kościół dalej pisze swoje dzieje. Będą one owocne, jeśli będą dziejami Ducha Świętego, działającego w nas i przez nas. Apostołowie lubią używać formuły: „Duch Święty i my”. To „my” to właśnie życie we wspólnocie, to jakieś naczynia, którymi posługuje się Bóg, żeby wlewać do nich swoją łaskę. Katolicka Odnowa w Duchu Świętym jest jednym z takich naczyń, które jak stągwie w Kanie Galilejskiej, przygotowujemy Duchowi Świętemu jako Jego słudzy. Wierzymy, że On sam dał naszym wspólnotom te duchowe i charyzmatyczne doświadczenia, żeby przez nie przypominać, że sprawcą wszystkiego jest Duch. Im bardziej ludzie wierzący słabną i obojętnieją, tym bardziej potrzebują duchowego ożywienia. Im bardziej słabnie tradycyjny przekaz wiary w rodzinach i wspólnotach parafialnych, tym bardziej potrzeba duchowego przebudzenia, mocy z nieba, która nas obudzi, ożywi i wyposaży w nadzwyczajne dary dla ewangelizacji. Charyzmaty to przecież sposoby aktywności Ducha Świętego w Kościele. Kiedy Kościół coraz częściej pyta: co dalej, co mamy robić, jak się dźwignąć po obostrzeniach i ograniczeniach, Jezus przypomina, że „nie zostawi nas sierotami”, że da nam moc Ducha. Katolicka Odnowa w Duchu Świętym chce być tego znakiem w Kościele, bo te wspólnoty nie są i nie mogą być same dla siebie, ale są w Kościele oraz dla dobra Kościoła.",Ks. Artur Potrapeluk,https://www.niedziela.pl/numer/2021/21,charyzmat,https://www.niedziela.pl/artykul/153674/nd/Wiosna-powieje-od-charyzmatykow
Ghana: abp Jagodziński udzielił święceń kapłańskich i przewodniczył 140-leciu reewangelizacji kraju,"Nuncjusz apostolski w Ghanie abp Henryk Jagodziński udzielił 15 maja święceń kapłańskich i przewodniczył dzień później uroczystościom reewangelizacji Ghany. Odbyły się one w bazylice św. Józefa w Elmina, w archidiecezji Cape Coast.","Polski arcybiskup udzielił święceń prezbiteratu diakonowi Emmanuelowi Adjei Nsiah ze zgromadzenia Ojców Franciszkanów Konwentualnych.
„Do sprawowania tego sakramentu zaprosił mnie pasterz archidiecezji Cape Coast, J.E. abp Charles Palmer-Buckle. Kiedy wspomniałem w homilii, że są to moje pierwsze święcenia kapłańskie, których udzielam w mojej biskupiej posłudze, cała bazylika wypełniła się gromkimi oklaskami i okrzykami radości” – pisze nuncjusz.
Jak informuje, podczas celebracji, wszystkie obostrzenia związane z COVID-19 były zachowane, z wyjątkiem odległości społecznej, a „uroczystość przebiegała w bardzo radosnej atmosferze, niektórzy prawie że tańczyli”.
Arcybiskup wskazuje m.in. na pewną odmienność afrykańskiej ceremonii.
„Na wezwanie do przystąpienia do święceń, kandydat wyszedł spośród wiernych, gdzieś z połowy kościoła i prowadzony był do ołtarza przez swoich rodziców, ubranych w tradycyjne, ghańskie stroje. Muszę się przyznać, że była to bardzo wzruszająca uroczystość również dla mnie, ponieważ przypomniałem sobie moje własne święcenia w kieleckiej katedrze. W trochę odmiennej scenerii, ale w tym samym Kościele katolickim. W takich momentach jak ten, w szczególny sposób doświadcza się powszechności i jedności Kościoła” - pisze.
Natomiast w niedzielę 16 maja, abp Jagodziński w katedrze archidiecezji Cape Coast, pw. św. Franciszka Salezego, przewodniczył uroczystościom zakończenia obchodów 140. rocznicy reewangelizacji Ghany i otwarcia drugiego Synodu Archidiecezji Cape Coast.
W homilii przypomniał pokrótce historię Kościoła katolickiego w Ghanie.
Historyczne zapisy mówią, że wiara katolicka została przyniesiona do Ghany już w 1471 r. Portugalczycy postawili wtedy drewniany krzyż w miejscowości Shama, na ghańskim wybrzeżu. W tym roku Ghana świętuje 550-lecie tego wydarzenia. W 1482 r. Portugalczycy osiedlili się w Elminie, gdzie zajmowali się handlem złotem. Przynieśli ze sobą również wiarę katolicką. Pierwsza Msza św. została odprawiona 20 stycznia 1482 r. w Elminie przez portugalskiego kapłana. W rzeczywistości była to pierwsza Msza w całej Afryce Zachodniej. 21 lat po tym wydarzeniu miało miejsce pierwsze nawrócenie. Jeden z miejscowych wodzów razem ze swoim dworem przyjął chrzest. W bardzo krótkim czasie było już 1300 ochrzczonych katolików. W ciągu następnych 150 lat praca misjonarska była prowadzona przez portugalskich misjonarzy wywodzących się spośród zakonów augustianów i franciszkanów. Została ona brutalnie przerwana przez holenderskich kolonizatorów, którzy w 1637 r. zajęli miejsce Portugalczyków. Sytuacja zmieniła się w 1871 r., kiedy miejsce Holendrów zajęli Brytyjczycy. Stolica Apostolska utworzyła w 1879 r. prefekturę Apostolską Złotego Wybrzeża, bo taką nazwę w tym czasie nosiła Ghana. Została ona powierzona Towarzystwu Misji Afrykańskich.
REKLAMA
Aby uzupełnić ewangelizację na południu Ghany, ówczesna Kongregacja Rozkrzewiania Wiary powierzyła misję katolicką na północy Białym Ojcom (afrykańskim misjonarzom), którzy przybyli do Navrongo w 1906 r. W 1926 r. w Navrongo powstała prefektura apostolska.
Aby wzmocnić misję katolicką w wikariacie Cape Coast, który obejmował terytorium Akry, poproszono o pomoc zgromadzenie misyjne Towarzystwa Słowa Bożego (SVD), które niezwłocznie przyjęło zaproszenie i przybyło do Ghany w 1941 r. W 1943 r. Akra stała się prefekturą apostolską, która została przejęta przez SVD. Dojrzałość Kościoła katolickiego w Ghanie została uwidoczniona święceniami pierwszych dwóch ghańskich kapłanów w 1935 r.: o. George Ansah z Elminy i ks.Francis Menyah z Pedu, niedaleko Cape Coast.
„140 lat, które upłynęło od początków reewangelizacji - to mało i dużo zarazem. Ale jest to dostatecznie długi czas, aby wiara katolicka mogła zapuścić trwałe korzenie na tej ziemi. Pomimo tego, że jest to relatywnie Kościół młody, to trzeba przyznać, że jest Kościół bardzo dynamiczny i pełen entuzjazmu. Kto wie, czy już niedługo misjonarze z Ghany będą ewangelizować miejsca na świecie, które niegdyś były katolickie” – pisze z Ghany abp Jagodziński.
REKLAMA
Abp Henryk Jagodziński urodził się 1 stycznia 1969 w Małogoszczu k. Kielc. Święcenia prezbiteratu przyjął w 1995 z rąk bp. Kazimierza Ryczana. Po dwuletniej pracy jako wikariusz w Busku-Zdroju, od 1997 r. przebywał w Rzymie, gdzie studiował prawo kanoniczne na Uniwersytecie Świętego Krzyża, zakończone doktoratem oraz w Szkole Dyplomacji Watykańskiej. Jest doktorem prawa kanonicznego.
Rozpoczął służbę dyplomatyczną Stolicy Apostolskiej 1 lipca 2001 r. Był sekretarzem nuncjatur: na Białorusi (2001-2005) i w Chorwacji (2005-2008). W 2008 r. rozpoczął pracę w Sekcji ds. Relacji z Państwami w Sekretariacie Stanu Stolicy Apostolskiej, następnie w Nuncjaturze Apostolskiej w Delhi. Pracował także w placówkach dyplomatycznych w Bośni i Hercegowinie. W wielu miejscach na świecie współpracował z Polonią, a także ze środowiskami uniwersyteckimi. Został mianowany 3 maja przez papieża Franciszka nuncjuszem apostolskim w Ghanie. Przebywa tam od września 2020 r.","dziar
/Ghana (KAI)",https://www.niedziela.pl/numer/2020/37,Ghana,https://www.niedziela.pl/artykul/68191/Ghana-abp-Jagodzinski-udzielil-swiecen
24 godziny nieustającego czuwania. Pompejańska Święta Noc Modlitwy w domach czcicieli Maryi,Modlitewne czuwanie odbyło się ponownie w domach czcicieli Maryi.,"Coroczny maraton modlitewny w ramach Pompejańskiej Świętej Nocy Modlitwy z powodu epidemii odbył się w dniach 7 i 8 maja nie w sanktuarium św. Jana Sarkandra w Skoczowie na Kaplicówce, lecz znów w domach czcicieli Matki Bożej Pompejańskiej i osób skupionych przy Apostolstwie Dobrej Śmierci (ADŚ) z całej Polski i z zagranicy.
– Przez 24 godziny dziękowaliśmy Bogu za bezmiar łask, a przez Serce Maryi zawierzaliśmy Panu Jezusowi duchowieństwo, ojczyznę, rodziny, dusze w czyśćcu cierpiące i intencje zapisane w naszych sercach, błagając również o święte powołania kapłańskie, zakonne oraz misyjne oraz o ochronę dzieci i młodzieży przed zgubnymi ideologiami – mówią organizatorzy czuwania: moderator diecezjalny ADŚ ks. Marcin Wróbel oraz zelatorzy Lidia Wajdzik i Kazimierz Chrapek.
Dodają, że szczególną intencją była prośba o zahamowanie rozprzestrzeniania się choroby COVID-19 i siły dla służb zaangażowanych w ratowanie życia, oraz o jedność w narodzie, pokój na Ukrainie i świecie.
REKLAMA
Msze św. w ramach czuwania transmitowano drogą internetową – 7 maja z bazyliki w Górce Klasztornej, a 8 maja – z parafii św. Stanisława w Andrychowie, która w tym dniu przeżywała odpust ku czci św. Stanisława, głównego patrona Polski. Sumie odpustowej, wieńczącej jednocześnie czuwanie, przewodniczył ks. Marcin Wróbel.
W kazaniu zastanawiał się, jak dziś mówić o świętych i o świętości. Zaznaczył, że trzeba oprzeć całe życie na prawdzie, a Kościół musi głosić nie tyle miłość, co prawdę. – Wszelka dobroć jest przejawem dobra samego Boga. W sumieniu sam na sam jestem z Bogiem i w nim odczytuję, co jest dobre, co jest złe. Sumienie można zagłuszyć, ale nie da się go zniszczyć, ono zawsze się odezwie – mówił kaznodzieja.
Eucharystię połączono z odczytaniem Supliki błagalnej do Królowej Różańca św. z Pompejów bł. Bartolo Longo.",Monika Jaworska,https://www.niedziela.pl/numer/2022/37,nowenna pompejańska,https://www.niedziela.pl/artykul/68034/24-godziny-nieustajacego-czuwania
Alarm dla Kościoła,"Non possumus. Niezgoda, której uczy Kościół
Paweł Milcarek, Tomasz Rowiński","Ksiądz profesor Waldemar Chrostowski, o. Jacek Salij, prof. Grzegorz Kucharczyk i inni zostali zapytani przez redaktorów tradycjonalistycznego Christianitas, o postawy wobec problemów wewnątrz i na zewnątrz wspólnoty oraz o same problemy. Każdy rozdział-wywiad czegoś dowodzi: raz jest to ustalenie granicy wiary, tego, co jest w niej obowiązujące, a co dowolne; innym razem – skupia się na tym, czy źródła wiary się zmieniają, i wreszcie – czy Kościół ma być podobny do świata czy niepodobny. Z książki wynika, że Kościół, także w Polsce, jest w kryzysie, a znajdzie się w jeszcze większym, bo na razie, jak twierdzą autorzy, pandemia COVID-19 odwróciła uwagę od spraw Kościoła. Obecna sytuacja jest tylko „zamrażarką” problemów. Zalecaną postawą jest sprzeciw, niezgoda, nonkonformizm. Non possumus... jest kontynuacją wydanej kilka lat temu książki Alarm dla Kościoła, która wzbudziła wiele kontrowersji. Nie o nie jednak autorom chodzi. – Podnosimy w niej wiele problemów do dyskusji – powiedział Tomasz Rowiński. /",w.d.,https://www.niedziela.pl/numer/2021/20,,https://www.niedziela.pl/artykul/153584/nd/Alarm-dla-Kosciola
Prasa zagraniczna,"Barbara Karska przez 7 lat cierpiała z powodu napadów silnego lęku. Podczas ataku paniki kobieta trzęsła się nawet przez kilka godzin, całe jej ciało drżało tak, że momentami nie mogła ustać na nogach, miała zaburzenia widzenia. Była wtedy daleko od Boga. Pracowała w jednej z londyńskich korporacji. Dużo podróżowała, niczego jej nie brakowało, ale w sercu wciąż odczuwała pustkę.","Byli i są blisko ludzi
Na konieczność ułatwienia kapłanom – zwłaszcza duszpasterzom – zaszczepienia się przeciwko COVID-19 wskazał w wywiadzie dla katolickiej agencji SIR prefekt Kongregacji ds. Duchowieństwa – kard. Beniamino Stella. Przypomniał, że Kościół, podobnie jak inne grupy społeczne, zapłacił wysoką cenę z powodu pandemii. Wielu duszpasterzy zostało dotkniętych koronawirusem, gdy ofiarnie pracowali nad tym, by lud Boży odczuwał bliskość swoich pasterzy i by nie brakowało mu dostępu do sakramentów świętych.
dpa international
Konflikt trwa
Napięcie po wycofaniu wojsk rosyjskich z pobliża ukraińskiej granicy nieco spadło, nie oznacza to jednak zakończenia konfliktu. Zdaniem komentatorów, działania Rosji miały tylko pokazać, że nie życzy ona sobie, aby Ukraina stała się członkiem jakiegokolwiek liczącego się gremium związanego z Zachodem, w szczególności NATO i UE.
W sytuacji napięcia Wołodymyr Zełenski wspomniał o możliwości mediacji papieża Franciszka w kontekście ewentualnego spotkania z Władimirem Putinem w Watykanie. Moskwa na razie nie odniosła się do tej propozycji.
The Irish Catholic
Protest pomógł
Irlandzki rząd ugiął się wobec protestu ludzi wierzących, zbulwersowanych tym, jak potraktowali ich politycy – jak potencjalnych przestępców. Przypomnijmy, że w czasie, kiedy większość europejskich krajów ogłaszała luzowanie restrykcji antycovidowych, irlandzcy politycy „jeszcze bardziej przykręcili śrubę” katolikom, wprowadzając nową sankcję. Publiczne odprawienie Mszy św. i uczestnictwo w nabożeństwie zostały określone jako przestępstwo, za które można było trafić na 6 miesięcy do więzienia. Teraz rząd nie tyle wycofał się z tej decyzji, ile ją skrócił – sprawowanie Mszy św. na Zielonej Wyspie jest legalne od 10 maja. Może w niej jednak uczestniczyć tylko 50 osób, niezależnie od tego, czy wierni są zaszczepieni, i bez względu na wielkość świątyni. Komentatorzy podkreślają, że irlandzkie restrykcje antycovidowe w sferze ograniczenia wolności wyznawania i praktykowania wiary były najsurowsze na całym Starym Kontynencie.
REKLAMA
The Tablet
Bunt
Progresywni katolicy nie pogodzili się z niedawnym dokumentem Kongregacji Nauki Wiary, zabraniającym błogosławienia związków jednopłciowych w Kościołach katolickich. Bardzo mocno sprzeciwili się temu Niemcy. Słowa krytyki słychać było także w Austrii. Teraz głos zabrał biskup z belgijskiej Antwerpii – Johan Bonny. Hierarcha poinformował, że w reakcji na stanowisko kongregacji w jego diecezji Kościół formalnie opuściło 700 – w większości młodych – osób, a 2 tys. wstrzymało się z decyzją o chrzcie, najprawdopodobniej dzieci. Trudno zweryfikować te dane. Warto jednak przyjrzeć się argumentacji biskupa. Jest on za błogosławieniem związków jednopłciowych i uważa stanowisko kongregacji za wsteczne. Jego zdaniem, nie tylko dlatego, że nie uwzględnia adhortacji posynodalnej Amoris laetitia, ale również nauczania Vaticanum II. Według bp. Bonny’ego, błogosławienie związków jednopłciowych nie ma na celu zrównania ich z małżeństwem. Chodzi tylko „o pastoralną troskę i znalezienie miejsca w Kościele dla odmienności”. Problem w tym, że jest ona grzeszna.
The Times Of Israel
Ostatni w Afganistanie
Amerykanie wycofują się z Afganistanu, przyznając się tym samym do fiaska 20-letniej misji, której oznaką była interwencja zbrojna wymierzona w talibskich terrorystów. Afgańczycy mają się rządzić sami. Ta perspektywa napawa strachem prawdopodobnie jedynego Żyda, który jeszcze przebywa w tym kraju. Zebulon Simentov zapowiada, że opuści Afganistan, gdy do władzy na nowo dojdą talibowie. Nie wygoniła go z kraju sowiecka inwazja z lat 80. ubiegłego wieku, przetrwał nawet pierwszy okres rządów fundamentalistów talibskich, mimo że kilkakrotnie trafiał do więzienia i próbowano go nawrócić na islam. Wszyscy jego najbliżsi już dawno wyjechali do Izraela. Ze społeczności żydowskiej, która jeszcze 100 lat temu była liczona w tysiącach, został sam. Ma pod opieką jedyną w kraju synagogę. Stara się w niej obchodzić żydowskie święta, czasem nawet w towarzystwie muzułmańskich przyjaciół. Teraz zapowiada, że chyba się podda, bo w Afganistanie nie będzie już dla niego miejsca.",pr,https://www.niedziela.pl/numer/2021/20,św. Charbel,https://www.niedziela.pl/artykul/153580/nd/Prasa-zagraniczna
Najpiękniejsze dopiero przed nimi,"Kiedy w ubiegłym roku Kościół na pewien czas przeniósł się do naszych domów, wiele osób stanęło przed jedynym w swoim rodzaju wyzwaniem. Dodatkowe trudności wyłoniły się przed rodzicami, których dzieci w realiach epidemii miały przystąpić do Pierwszej Komunii św.","W tym roku już wiemy, czego się spodziewać, a nowa sytuacja stała się normą. Jak radzą sobie z przygotowaniami do Pierwszej Komunii św. w reżimie sanitarnym rodzice, kapłani i katecheci? Oczywiście, nie można tutaj mówić o jednorodnych doświadczeniach, ponieważ wiele zależy od wielkości parafii. Znacznie łatwiej było w tych niedużych, gdzie wszyscy się znają – w nich czasem udawało się zorganizować bezpośrednie spotkanie. Ale przygotowania on-line dla wielu rodzin stanowiły pogłębienie ich wiary. Ustawianie domowego ołtarza stawało się pretekstem do rozmów z dziećmi o Bogu i zadawania pytań, które normalnie ginęły w zgiełku codzienności. Jak zauważają niektórzy kapłani i katecheci, dzięki temu dzieci były bliżej Tajemnicy.
Wysiłek i smutek
Siostra Beata, urszulanka, pracuje w warszawskiej Szkole Montessori im. św. Urszuli Ledóchowskiej. Przygotowuje dzieci do Pierwszej Komunii św. metodą „Baranków”. Takie rodzinne szkolenia prowadzi w dwóch parafiach. Ubiegłoroczne przygotowania do sakramentu rozpoczęły się w normalnym trybie. Trwały do marca.
– Tamten rok był dla mnie trudniejszy. W tym mieliśmy tylko jedno spotkanie na żywo, a później już wszystko odbywało się on-line. Uważam, że wartość takich spotkań jest zupełnie inna. To spory wysiłek, ale także smutek, bo nie mogę spotykać się z dziećmi, z rodzicami i opowiedzieć im o tym w taki sposób, w jaki bym chciała – zauważa.
Jednak rodzice wykazali ogromną inicjatywę i sami proponowali różne rozwiązania.
– Siostry i katecheci stanowią jedynie pomoc, ponieważ szkoła przeniosła się do domu, a wraz z nią – także religia i katecheza – stwierdza urszulanka. – Zależało nam na tym, żeby pobyć ze sobą i zobaczyć siebie w przestrzeni kościoła, żeby nawet czegoś dotknąć fizycznie. Bardzo ważne jest, by zarówno dzieci, jak i rodzice poczuli, że tutaj czeka na nich Pan Jezus i to jest ich miejsce – dodaje.
REKLAMA
Aktualnie trwa końcówka przygotowań. Grupa „barankowa” przekładała termin Pierwszej Komunii św. ze względu na obostrzenia, ale nie tylko. Chcieli jeszcze razem wyjechać i mieć wspólne wspomnienia. Bo żaden ekran nie zastąpi kilkudniowego pobytu we własnym gronie.
Maseczki z Jezusem
W cieniu covid-19 do Pierwszej Komunii św. przygotowywała się córka pana Marcina z Rawy Mazowieckiej. Jej entuzjazm i pełne oddanie były w dużej mierze zasługą świadomości religijnej rodziców, którzy na siebie wzięli ciężar oswojenia dziewczynki nie tylko z wagą wydarzenia, ale też z nowymi realiami. Wspólnie uczestniczyli w nauce córki i mądrze rozładowywali stres związany z pierwszą spowiedzią.
– Moim zdaniem, prezenty zaburzają sferę duchową, bo to na nich w dużej mierze skupiają się dzieci. Ale w dobie epidemii pojawił się nowy rozpraszający problem: maseczki i rękawiczki dla dziewcząt – zauważa pan Marcin. – Czy powinny być z wizerunkiem Jezusa? A może Świętej Rodziny? No i co później zrobić z tak ozdobioną maseczką? Wyrzucić nie wypada, zachować – niebezpiecznie. Ostatecznie użyto białej, gładkiej tkaniny. Kapłani wykazali dużą wyrozumiałość i cierpliwość, rozładowując frustracje rodziców.
Maseczki okazały się problematyczne również z innego powodu. Dzieci, które spotykały się fizycznie w małych grupkach i wspólnie przystąpiły do Pierwszej Komunii św., nie rozpoznawały siebie później na ulicy.
Plusy i minusy
Syn pana Bartosza z Warszawy w tym roku przystąpi do sakramentu Pierwszej Komunii św. Rodzice już oswoili się z realiami drugiego roku epidemii i przygotowania do uroczystości nie są dla nich tak zaskakujące, jak by były jeszcze rok wcześniej. Mimo to nie wiedzą, czego ostatecznie mogą się spodziewać.
– Plusem przygotowań on-line jest to, że nie trzeba wychodzić z domu, co pozwala zaoszczędzić czas. Można także kontaktować się w dowolnej chwili, zadawać pytania drogą mailową. Niestety, prawie wszystkie spotkania z rodzicami odbyły się on-line – mówi pan Bartosz.
REKLAMA
Transmisja z kościoła uniemożliwiła zadawanie pytań na żywo. Mój rozmówca zauważa, że przygotowania on-line dla dzieci są ograniczone głównie do wysłuchania lekcji. Uzupełnić te luki może jedynie uczestnictwo we Mszy św. z rodzicami, ale są przecież dzieci, których rodzice, zwłaszcza teraz, nie chodzą do kościoła, i tacy, którzy nawet w normalnych okolicznościach rzadko pojawiali się w świątyni.
Ksiądz Łukasz, katecheta w jednej z warszawskich parafii, zwraca uwagę na pozytywny aspekt nauczania on-line. Z jego obserwacji wynika, że w przypadku przekazu i odbioru treści religijnych dzieci z lepszą wydajnością przyswajają wiedzę, gdy nie znajdują się w grupie rówieśniczej i mają wokół siebie mniej rozpraszających bodźców.
– Ja sam też jestem w stanie więcej im przekazać i jestem mniej zmęczony niż na typowej lekcji – ocenia katecheta. – Problemem jest odpytywanie, ponieważ wiadomo, że jak ktoś będzie chciał położyć w zasięgu wzroku karteczkę z podpowiedzią, to nic na to nie poradzę.
– Nie mam obaw o to, czy dzieci i rodzice są dobrze przygotowani, ponieważ jest to także działanie łaski Bożej. Jeśli ktoś chciał się przygotować, to z pewnością zrobił wszystko w tym kierunku. Jeśli zaś nie chciał, to nawet gdybyśmy spotykali się na żywo raz w tygodniu albo jeszcze częściej – nie byłoby efektu – zauważa s. Beata.
To jest początek
Pan Marcin wspomina, że od momentu ogłoszenia stanu pandemii do wakacji wszyscy w grupie – rodzice, dzieci i kapłani – żyli w ogromnym napięciu. Ciągłe spekulacje na temat terminu wydarzenia negatywnie odbijały się na samopoczuciu i przesłaniały naturalną radość. Niektórzy rodzice próbowali nawet wywierać naciski. Propozycja terminu październikowego spotkała się ze zrozumiałym sprzeciwem. A co będzie, kiedy dziecko w tym przedzimowym już miesiącu złapie zwykłą infekcję?
REKLAMA
– Wychodzimy z założenia, że nie przygotowujemy się do jakiejś jednej uroczystości, ale wchodzimy na drogę pogłębiania przyjaźni z Panem Jezusem – zauważa o. Przemysław Ciesielski, dominikanin, duszpasterz rodzin z Katowic. – Sam fakt przystąpienia do pierwszej spowiedzi, do pierwszej w życiu Komunii św. to jest pewien etap – dodaje.
Choć wiele osób myśli, że jest już na mecie, faktycznie dopiero wystartowały one po dłuższej rozgrzewce. Najpiękniejsze dopiero przed nimi. Z takim podejściem mało ważne stają się zarezerwowane miejsca w restauracji i niecierpliwość rodziny, która już chce obdarowywać dzieci drogimi prezentami. Silny stres zastępuje radość wyczekiwania.
Pierwsza Komunia św. córki pana Marcina w realiach reżimu sanitarnego odbyła się w lipcu. Rodzinie pozostały piękne wspomnienia i pogłębiona wiara.",Katarzyna Kasjanowicz,https://www.niedziela.pl/numer/2021/20,Pierwsza Komunia św.,https://www.niedziela.pl/artykul/153566/nd/Najpiekniejsze-dopiero-przed-nimi
By odkryć i poznać Drogę Rzymską,"    Już w najbliższy czwartek, 13 maja rusza z Krakowa pielgrzymka szlakiem Romea Strata!","    Zainteresowani mają zbiórkę o godz. 7. rano pod Oknem Papieskim ( przy Franciszkańskiej 3), skąd wyruszą do katedry wawelskiej, gdzie będą uczestniczyć w Mszy św. inaugurującej ich pielgrzymowanie.
    Trzy dni na szlaku
    Tego dnia przejdą 23 kilometrową trasę: Wawel – Bulwar Czerwiński – Bulwar Inflancki – Most Marszałka Józefa Piłsudskiego – Sanktuarium św. Józefa na Podgórzu – Sanktuarium Miłosierdzia Bożego w Łagiewnikach – Sanktuarium św. Jana Pawła II na Białych Morzach – Uzdrowisko Swoszowice – Lusina (niebieskim szlakiem) – Konary – Mogilany (kościół pw. św. Bartłomieja Apostoła).A po drodze nawiedzą sanktuaria: św. Józefa, Bożego Miłosierdzia w Łagiewnikach oraz św. Jana Pawła II na Białych Morzach. Z kolei w piątek wyruszą o 9 z Mogilan, z kościoła pw. św. Bartłomieja Apostoła. Przejdą ponownie 23 kilometrową trasę; Mogilany – Wola Radziszowska – Leńcze (kościół pw. św. Apostołów Piotra i Pawła) – Zarzyce Wielkie – Sanktuarium Pasyjno-Maryjne w Kalwarii Zebrzydowskiej. A w sobotę pielgrzymowanie rozpoczną od udziału w Mszy św. w Sanktuarium Pasyjno-Maryjne w Kalwarii Zebrzydowskiej, skąd wyruszą szlakiem Beskidzkiej Drogi św. Jakuba w kierunku Wadowic, gdzie nawiedzą sanktuaria: Matki Bożej Fatimskiej, św. Józefa i bazylika Ofiarowania NMP.
    Jak podkreśla polski koordynator pielgrzymki, dr Franciszek Mróz, pielgrzymi wracają codziennie rano na pielgrzymi szlak we własnym zakresie ze swych domów. Ponadto, ze względu na pandemię COVID-19, pielgrzymka będzie miała charakter indywidualny, z zachowaniem dystansu społecznego i przestrzeganiem wszystkich zasad reżimu sanitarnego. Pielgrzymów, którzy uczestniczą w pielgrzymowaniu na własna odpowiedzialność prawną, obowiązują w drodze aktualne rygory sanitarne.
    Międzynarodowy projekt
REKLAMA
    Pielgrzymka szlakiem Romea Strata jest częścią międzynarodowego projektu, który ma na celu odkrycie, odtworzenie i oznakowanie Drogi Rzymskiej - starożytnego szlaku pielgrzymkowego (od Morza Bałtyckiego do Rzymu). Jak zaznaczają organizatorzy, szlak ma duże znaczenie dla wiary i kultury minionych pokoleń. Projekt, który realizuje Stowarzyszenie Europejskiej Drogi Rzymskiej (L’associazioneEuropea Romea Strata AERS), przewiduje odtworzenie szlaku i możliwość pokonania go przez współczesnych pielgrzymów oraz turystów. Droga prowadzi z krajów Europy Środkowo-Wschodniej (tj. Estonii, Łotwy, Litwy) przez kraje Europy Środkowej (Polska, Czechy, Słowacja, Austria, Słowenia) do Wenecji, a następnie - do Rzymu.
    Program pielgrzymki stwarza możliwość poznania Drogi Rzymskiej. W tym roku przewiduje się przebycie 1100 km w ciągu 47 dni (od 13 maja do 28 czerwca 2021 r.). Tegoroczna pielgrzymka szlakiem Romea Strata będzie przebiegać z Krakowa do Aquilei poprzez Republikę Czeską, Austrię i Włochy.W przyszłym roku jest planowany etap włoski od Aquilei do Rzymu, a w roku 2023 - etap północny szlaku; od Morza Bałtyckiego do Velehradu. Pielgrzymka będzie miała formę sztafety, na granicy państwowej delegacje przekażą sobie symbol Drogi Rzymskiej – pałeczkę sztafety.
    Cele AERS
    AERS zostało utworzone w 2018 roku przez 30 członków - fundatorów, pochodzących z krajów leżących na trasie szlaku: z Polski, Republiki Czeskiej, Austrii i Włoch. Celem Stowarzyszenia jest upowszechnienie ogromnego dziedzictwa historycznego, archeologicznego, artystycznego i kulinarnego, związanego z tym starożytnym szlakiem. Fundatorom zależy, aby w przyszłości Romea Strata została wpisana na listę Europejskich Szlaków Kulturowych i uzyskała certyfikat Rady Europy ( takie certyfikaty posiada już np. Droga św. Jakuba i Droga Lombardzka (Via Francigena).
    Doktor Franciszek Mróz informuje, że na ten moment Polskę reprezentują w projekcie: Uniwersytet Pedagogiczny w Krakowie, Uniwersytet Mikołaja Kopernika w Toruniu, gmina Wadowice i miasto Lębork. W imieniu zaangażowanych w realizacje ambitnych zadań zaprasza do współpracy na rzecz współtworzenia oferty szlaku.",MFS,,Microsoft,https://www.niedziela.pl/artykul/67947/By-odkryc-i-poznac-Droge-Rzymska
Wybrani do diakonatu,W Katedrze Wrocławskiej 9 kleryków przyjęło święcenia diakonatu.,"Pierwszy stopień święceń przyjęli: Tomasz Grabiński z par. pw. Bożego Ciała we Wrocławiu, Marcin Kamieniak z par. pw. śś. Apostołów Piotra i Pawła w Namysłowie, Wojciech Porzuczek z par. pw. Narodzenia NMP w Piekoszowie (diec. Kielecka), Wojciech Selak z par. pw. Podwyższenia Krzyża Świętego w Brzegu, Piotr Spaliński z par. pw. NMP Matki Pocieszenia w Oławie, Marek Stępkowski z par. pw. NMP Różańcowej we Wrocławiu - Złotnikach. Cyryl Zieliński z par. św. Jana Chrzciciel w Jaroszów (diec. świdnicka), Marek Szczepański ze Zgromadzenia Misjonarzy Synów Niepokalanego Serca Błogosławionej Maryi Dziewicy, Michał Ochnik ze Zgromadzenia Misjonarzy Synów Niepokalanego Serca Błogosławionej Maryi Dziewicy",ks. Łukasz,,,https://www.niedziela.pl/artykul/67886/Wybrani-do-diakonatu
List metropolity warszawskiego przed planowanymi beatyfikacjami i po powrocie z leczenia szpitalnego,Planowanej 12 września br. beatyfikacji kard. Stefana Wyszyńskiego i matki Elżbiety Róży Czackiej oraz funkcjonowaniu diecezji w czasie pandemii poświęcony jest list kard. Kazimierza Nycza skierowany do diecezjan po powrocie z leczenia szpitalnego. Metropolita warszawski dziękuje w nim też Bogu i wyraża wdzięczność ludziom - za ich służbę na rzecz Kościoła warszawskiego i modlitwę za swego biskupa.,"Publikujemy treść listu metropolity warszawskiego:
LIST METROPOLITY WARSZAWSKIEGO
PRZED PLANOWANYMI BEATYFIKACJAMI
I PO POWROCIE Z LECZENIA SZPITALNEGO
Kochani Diecezjanie,
Drodzy Kapłani diecezjalni i zakonni,
Siostry zakonne i wierni świeccy!
Na początku maja, miesiąca maryjnego, piszę to słowo jako Wasz biskup, kierowany troską o najbliższe wydarzenia w naszej archidiecezji, ale również z wdzięcznością, jaką chcę wyrazić Panu Bogu za dar życia i Waszą obecność przy mnie w ostatnich tygodniach.
1. Siódmego czerwca ubiegłego roku miała się odbyć beatyfikacja Sługi Bożego kard. Stefana Wyszyńskiego. Tak się wydarzyło, zrządzeniem Bożej Opatrzności, że z powodu pandemii koronawirusa okazała się niemożliwa. Ojciec Święty Franciszek przyjął nową datę 12 września 2021 roku jako dzień beatyfikacji Prymasa Tysiąclecia i naszego arcybiskupa. Bogu dzięki. Ufamy, że będzie to termin możliwy i realny na przeprowadzenie beatyfikacji w Warszawie na miarę aktualnych możliwości pandemicznych. I taką uroczystość przygotujemy w tym dniu w stolicy. Będzie to beatyfikacja wspólna: kardynała Stefana Wyszyńskiego i założycielki Lasek Matki Elżbiety Róży Czackiej. Oboje byli związani ze sobą przez podobieństwo duchowości zarówno w czasie II wojny, jak i w czasie powojennym. Delegatem Ojca Świętego na tę uroczystość będzie Prefekt Kongregacji Spraw Kanonizacyjnych kard. Marcello Semeraro.
2. Zapewne w czasie najbliższych miesięcy dowiemy się więcej o obojgu kandydatach na ołtarze, podobnie jak poznawaliśmy życie i dzieło kard. Stefana Wyszyńskiego. Prymas Tysiąclecia jest postacią wielką i wielowymiarową. Najpierw ksiądz, biskup lubelski, arcybiskup gnieźnieński i warszawski, a następnie Prymas Polski. Bez wątpienia był najbardziej znaczącym przywódcą i pasterzem Kościoła w Polsce w XX wieku. Zasłynął przede wszystkim zdecydowaną obroną Chrystusowego Kościoła przed zalewem komunizmu w Polsce i Europie środkowo-wschodniej. Niewątpliwie był człowiekiem wielkiej miłości i poświęcenia, które kierowało nim ku Kościołowi, ku Matce Najświętszej, ku Polsce, ku każdemu człowiekowi, o którego godność i wolność zabiegał, także ku nieprzyjaciołom. Nade wszystko był świętym, co zostało uznane przez Kościół. Takiego patrona nam potrzeba na współczesne czasy Kościoła, Ojczyzny i świata. Także na czas pandemii, w którym przypadnie jego beatyfikacja. Niech tych kilka myśli o kardynale Wyszyńskim i beatyfikacji w tym momencie wystarczy.
REKLAMA
3. Matka Elżbieta Róża Czacka urodziła się 22 października 1876 roku w Białej Cerkwi na Ukrainie. We wczesnej młodości straciła bezpowrotnie wzrok. Była osobą o niezwykłej duchowości. Nie załamała się ani nie zamknęła w sobie, ale postanowiła służyć innym, sobie podobnym. Mając możliwości, objechała różne kraje i ośrodki, by zdobyć wiedzę i umiejętności. Pod Warszawą założyła dzieło Lasek, które składa się z Towarzystwa Opieki nad Ociemniałymi zajmującego się wychowaniem niewidomych i niedowidzących, a w nim - szkół różnego szczebla.
Dla tego dzieła powołała Zgromadzenie Sióstr Franciszkanek Służebnic Krzyża. Stworzyła też w okresie międzywojennym i po wojnie, istniejące aż do dziś, szczególne środowisko intelektualne mające wpływ na formację polskiej inteligencji od prawie stu lat. Spotkali się oboje z Wyszyńskim dość wcześnie. Prawdopodobnie już wtedy, gdy ks. Władysław Korniłowicz był ojcem duchownym na powstałym Katolickim Uniwersytecie Lubelskim, na którym studiował i pracował przed wojną ks. Stefan Wyszyński. Ks. Korniłowicz zaś, zresztą także kandydat na ołtarze, był jednym z bliskich współpracowników Matki Elżbiety Róży Czackiej.
Potem ich drogi z Matką Elżbietą spotkały się podczas II wojny i Powstania Warszawskiego, gdy ks. Wyszyński jako kapelan Armii Krajowej i Powstania Warszawskiego ukrywał się w Laskach. Oboje współpracowali zarówno podczas wojennych czasów, jak po pewnej przerwie od 1948 roku, gdy został arcybiskupem warszawskim i prymasem. Prymas Tysiąclecia był blisko związany z Laskami i Matką Czacką aż do jej śmierci w latach sześćdziesiątych. Ta wielka założycielka Lasek zmarła w opinii świętości 15 maja 1961 roku, a jej proces beatyfikacyjny jest zakończony. Razem, 12 września w Warszawie, będą ogłoszeni błogosławionymi Kościoła. Wydaje się, że nie potrzeba dodatkowych uzasadnień dla tej podwójnej beatyfikacji.
REKLAMA
4. Przy tej okazji pragnę przypomnieć, że wszyscy żyjemy w okresie pandemii, w świecie i w Polsce. Beatyfikacja będzie taka, na jaką czas i sytuacja pozwoli. Nasze życie duchowe i duszpasterskie, niestety, także musi trwać w wymogach sanitarno-epidemiologicznych. Dotyczy to niedzielnych Mszy Świętych i spowiedzi, ale także wydarzeń okazjonalnych, takich jak Pierwsza Komunia i bierzmowanie, śluby i pogrzeby. Pandemia COVID-19 naprawdę istnieje. Wielu ludzi, wiele rodzin jej doświadczyło, wielu chorych zmarło. Ja sam doświadczyłem jej skutków.
W tym roku w naszej archidiecezji nie ma wizytacji biskupich. Jednakże bierzmowania, Pierwsze Komunie, a także różne formy pracy duszpasterskiej, muszą się odbyć. Bardzo proszę księży i rodziców, aby ustalali takie sposoby głębokiego przeżycia tych uroczystości, które będą bezpieczne dla ich uczestników i zgodne z przepisami sanitarnymi. Musimy wspólnie z władzami rządowymi i samorządowymi, z naszymi sąsiadami przeżyć ten trudny czas, zachowując słuszne pandemiczne obostrzenia.
5. Na koniec pragnę gorąco podziękować Panu Bogu i wielu ludziom. Najpierw naszym biskupom pomocniczym i biskupom rezydentom w naszej archidiecezji za owocną i piękną służbę, szczególnie w czasie świąt Zmartwychwstania Pańskiego i w okresie wielkanocnym, także w czasie mojej nieobecności.
REKLAMA
Dziękuję drogim księżom, diecezjalnym i zakonnym, za zwyczajną, choć trudną pracę duszpasterską w parafiach i dostosowanie się do trudnych warunków pandemii. Konkretnie dziękuję wszystkim księżom proboszczom, wikariuszom, rezydentom, profesorom obu uczelni i seminariów, a także księżom emerytom.
Nie ukrywam, że cieszę się i ogarniam modlitwą nowych neoprezbiterów i diakonów, i modlę się o nowe powołania kapłańskie i zakonne. Dziękuję osobom życia konsekrowanego i licznemu gronu ludzi świeckich za zaangażowanie w prace archidiecezji: w parafiach, różnych grupach, wspólnotach i instytucjach. Dziękuję wam wszystkim – współbraciom i siostrom w sakramencie chrztu. Jestem z Wami zawsze, a zwłaszcza w tych miesiącach.
Szczególnie, chcę być razem z odpowiedzialnymi za trudny czas walki z koronawirusem, a więc: z władzami odpowiedzialnymi za służbę zdrowia. Doceniam – i to także z własnego doświadczenia – pracę lekarzy, pielęgniarek, salowych, farmaceutów, rehabilitantów i całego personelu medycznego. Serdecznie za nią dziękuję.
W tym podziękowaniu nie może zabraknąć podziękowania za modlitwę oraz wyrazy pamięci i łączności ze mną w mojej chorobie: ze strony kapłanów, sióstr i braci zakonnych oraz ludzi świeckich, którzy dawali temu wyraz na różne sposoby. Przepraszam, że nie zawsze odpowiadałem. Wszystkim bardzo dziękuję i odwzajemniam tę życzliwość oraz duchowe wsparcie swoją codzienną modlitwą.
Na czas kilku miesięcy przygotowania bezpośredniego i oczekiwania na podwójną beatyfikację z serca Wam błogosławię. A nowi błogosławieni patronowie – kardynał Stefan Wyszyński i Matka Elżbieta Róża Czacka niech wypraszają wszystkim potrzebne łaski.
† Kardynał Kazimierz Nycz
Wasz biskup","Biuro Prasowe Archidiecezji Warszawskiej
/Warszawa (KAI)",,Archidiecezja Warszawska,https://www.niedziela.pl/artykul/67780/List-metropolity-warszawskiego-przed
Wdzięczność i zawierzenie. Słowo kard. Nycza po wyjściu ze szpitala,O zbliżającej się beatyfikacji Sług Bożych kard. Stefana Wyszyńskiego i matki Elżbiety Róży Czackiej pisze w pierwszym liście pasterskim po powrocie z leczenia szpitalnego kard. Kazimierz Nycz.,"Metropolita warszawski zwraca się w nim do kałanów, sióstr zakonnych i wszystkich wiernych, wyrażając wdzięczność wobec Boga za dar życia, a także dziękując za towarzyszenie mu w ostatnich tygodniach, w których przebywał w szpitalu po udarze, jakiego doznał w Wielki Czwartek.
Kard. Nycz przypomina, że 7 czerwca ubiegłego roku miała się odbyć beatyfikacja Sługi Bożego kard. Stefana Wyszyńskiego, co jednak uniemożliwiła pandemia koronawirusa. „Ojciec Święty Franciszek przyjął nową datę 12 września 2021 roku jako dzień beatyfikacji Prymasa Tysiąclecia i naszego arcybiskupa. Bogu dzięki. Ufamy, że będzie to termin możliwy i realny na przeprowadzenie beatyfikacji w Warszawie na miarę aktualnych możliwości pandemicznych. I taką uroczystość przygotujemy w tym dniu w stolicy. Będzie to beatyfikacja wspólna: kardynała Stefana Wyszyńskiego i założycielki Lasek Matki Elżbiety Róży Czackiej. Oboje byli związani ze sobą przez podobieństwo duchowości zarówno w czasie II wojny, jak i w czasie powojennym. Delegatem Ojca Świętego na tę uroczystość będzie Prefekt Kongregacji Spraw Kanonizacyjnych kard. Marcello Semeraro” – pisze metropolita warszawski.
W liście przypomina sylwetki przyszłych polskich błogosławionych, szczególnie podkreślając ich wspólne drogi, które spotkały się podczas II wojny i Powstania Warszawskiego, gdy ks. Wyszyński jako kapelan Armii Krajowej i Powstania Warszawskiego ukrywał się w Laskach. „Oboje współpracowali zarówno podczas wojennych czasów, jak po pewnej przerwie od 1948 roku, gdy został arcybiskupem warszawskim i prymasem. Prymas Tysiąclecia był blisko związany z Laskami i Matką Czacką aż do jej śmierci w latach sześćdziesiątych. Ta wielka założycielka Lasek zmarła w opinii świętości 15 maja 1961 roku, a jej proces beatyfikacyjny jest zakończony. Razem, 12 września w Warszawie, będą ogłoszeni błogosławionymi Kościoła. Wydaje się, że nie potrzeba dodatkowych uzasadnień dla tej podwójnej beatyfikacji” – podkreśla pasterz archidiecezji warszawskiej.
REKLAMA
Zwraca uwagę, że „wszyscy żyjemy w okresie pandemii, w świecie i w Polsce. Beatyfikacja będzie taka, na jaką czas i sytuacja pozwoli. Nasze życie duchowe i duszpasterskie, niestety, także musi trwać w wymogach sanitarno-epidemiologicznych. Dotyczy to niedzielnych Mszy Świętych i spowiedzi, ale także wydarzeń okazjonalnych, takich jak Pierwsza Komunia i bierzmowanie, śluby i pogrzeby. Pandemia COVID-19 naprawdę istnieje. Wielu ludzi, wiele rodzin jej doświadczyło, wielu chorych zmarło. Ja sam doświadczyłem jej skutków – stwierdza kard. Nycz.
Metropolita w liście pasterskim dziękuje także za modlitwę w jego intencji w czasie choroby i zapewnia o swojej modlitewnej pamięci za nowych neoprezbiterów i diakonów oraz o nowe powołania kapłańskie i zakonne. „Dziękuję osobom życia konsekrowanego i licznemu gronu ludzi świeckich za zaangażowanie w prace archidiecezji: w parafiach, różnych grupach, wspólnotach i instytucjach. Dziękuję wam wszystkim – współbraciom i siostrom w sakramencie chrztu. Jestem z Wami zawsze, a zwłaszcza w tych miesiącach” – zapewnia metropolita.
W sposób szczególny podkreśla swoją łączność z odpowiedzialnymi za trudny czas walki z koronawirusem - z władzami odpowiedzialnymi za służbę zdrowia. „Doceniam – i to także z własnego doświadczenia – pracę lekarzy, pielęgniarek, salowych, farmaceutów, rehabilitantów i całego personelu medycznego. Serdecznie za nią dziękuję” – podkreśla kard. Nycz i zawierza wszystkich wiernych orędownictwu nowych błogosławionych.

<
p>Poniżej pełna treść listu kard. Kazimierza Nycza:
„LIST METROPOLITY WARSZAWSKIEGO
PRZED PLANOWANYMI BEATYFIKACJAMI
I PO POWROCIE Z LECZENIA SZPITALNEGO
Kochani Diecezjanie,
Drodzy Kapłani diecezjalni i zakonni,
Siostry zakonne i wierni świeccy!
Na początku maja, miesiąca maryjnego, piszę to słowo jako Wasz biskup, kierowany troską o najbliższe wydarzenia w naszej archidiecezji, ale również z wdzięcznością, jaką chcę wyrazić Panu Bogu za dar życia i Waszą obecność przy mnie w ostatnich tygodniach.
REKLAMA
1. Siódmego czerwca ubiegłego roku miała się odbyć beatyfikacja Sługi Bożego kard. Stefana Wyszyńskiego. Tak się niestety wydarzyło, zrządzeniem Bożej Opatrzności, że z powodu pandemii koronawirusa okazała się niemożliwa. Ojciec Święty Franciszek przyjął nową datę 12 września 2021 roku jako dzień beatyfikacji Prymasa Tysiąclecia i naszego arcybiskupa. Bogu dzięki. Ufamy, że będzie to termin możliwy i realny na przeprowadzenie beatyfikacji w Warszawie na miarę aktualnych możliwości pandemicznych. I taką uroczystość przygotujemy w tym dniu w stolicy. Będzie to beatyfikacja wspólna: kardynała Stefana Wyszyńskiego i założycielki Lasek Matki Elżbiety Róży Czackiej. Oboje byli związani ze sobą przez podobieństwo duchowości zarówno w czasie II wojny, jak i w czasie powojennym. Delegatem Ojca Świętego na tę uroczystość będzie Prefekt Kongregacji Spraw Kanonizacyjnych kard. Marcello Semeraro.
2. Zapewne w czasie najbliższych miesięcy dowiemy się więcej o obojgu kandydatach na ołtarze, podobnie jak poznawaliśmy życie i dzieło kard. Stefana Wyszyńskiego. Prymas Tysiąclecia jest postacią wielką i wielowymiarową. Najpierw ksiądz, biskup lubelski, arcybiskup gnieźnieński i warszawski, a następnie Prymas Polski. Bez wątpienia był najbardziej znaczącym przywódcą i pasterzem Kościoła w Polsce w XX wieku. Zasłynął przede wszystkim zdecydowaną obroną Chrystusowego Kościoła przed zalewem komunizmu w Polsce i Europie środkowo-wschodniej. Niewątpliwie był człowiekiem wielkiej miłości i poświęcenia, które kierowało nim ku Kościołowi, ku Matce Najświętszej, ku Polsce, ku każdemu człowiekowi, o którego godność i wolność zabiegał, także ku nieprzyjaciołom. Nade wszystko był świętym, co zostało uznane przez Kościół. Takiego patrona nam potrzeba na współczesne czasy Kościoła, Ojczyzny i świata. Także na czas pandemii, w którym przypadnie jego beatyfikacja. Niech tych kilka myśli o kardynale Wyszyńskim i beatyfikacji w tym momencie wystarczy.
REKLAMA
3. Matka Elżbieta Róża Czacka urodziła się 22 października 1876 roku w Białej Cerkwi na Ukrainie. We wczesnej młodości straciła bezpowrotnie wzrok. Była osobą o niezwykłej duchowości. Nie załamała się ani nie zamknęła w sobie, ale postanowiła służyć innym, sobie podobnym. Mając możliwości, objechała różne kraje i ośrodki, by zdobyć wiedzę i umiejętności. Pod Warszawą założyła dzieło Lasek, które składa się z Towarzystwa Opieki nad Ociemniałymi zajmującego się wychowaniem niewidomych i niedowidzących, a w nim - szkół różnego szczebla.
Dla tego dzieła powołała Zgromadzenie Sióstr Franciszkanek Służebnic Krzyża. Stworzyła też w okresie międzywojennym i po wojnie, istniejące aż do dziś, szczególne środowisko intelektualne mające wpływ na formację polskiej inteligencji od prawie stu lat. Spotkali się oboje z Wyszyńskim dość wcześnie. Prawdopodobnie już wtedy, gdy ks. Władysław Korniłowicz był ojcem duchownym na powstałym Katolickim Uniwersytecie Lubelskim, na którym studiował i pracował przed wojną ks. Stefan Wyszyński. Ks. Korniłowicz zaś, zresztą także kandydat na ołtarze, był jednym z bliskich współpracowników Matki Elżbiety Róży Czackiej.
Potem ich drogi z Matką Elżbietą spotkały się podczas II wojny i Powstania Warszawskiego, gdy ks. Wyszyński jako kapelan Armii Krajowej i Powstania Warszawskiego ukrywał się w Laskach. Oboje współpracowali zarówno podczas wojennych czasów, jak po pewnej przerwie od 1948 roku, gdy został arcybiskupem warszawskim i prymasem. Prymas Tysiąclecia był blisko związany z Laskami i Matką Czacką aż do jej śmierci w latach sześćdziesiątych. Ta wielka założycielka Lasek zmarła w opinii świętości 15 maja 1961 roku, a jej proces beatyfikacyjny jest zakończony. Razem, 12 września w Warszawie, będą ogłoszeni błogosławionymi Kościoła. Wydaje się, że nie potrzeba dodatkowych uzasadnień dla tej podwójnej beatyfikacji.
REKLAMA
4. Przy tej okazji pragnę przypomnieć, że wszyscy żyjemy w okresie pandemii, w świecie i w Polsce. Beatyfikacja będzie taka, na jaką czas i sytuacja pozwoli. Nasze życie duchowe i duszpasterskie, niestety, także musi trwać w wymogach sanitarno-epidemiologicznych. Dotyczy to niedzielnych Mszy Świętych i spowiedzi, ale także wydarzeń okazjonalnych, takich jak Pierwsza Komunia i bierzmowanie, śluby i pogrzeby. Pandemia COVID-19 naprawdę istnieje. Wielu ludzi, wiele rodzin jej doświadczyło, wielu chorych zmarło. Ja sam doświadczyłem jej skutków.
W tym roku w naszej archidiecezji nie ma wizytacji biskupich. Jednakże bierzmowania, Pierwsze Komunie, a także różne formy pracy duszpasterskiej, muszą się odbyć. Bardzo proszę księży i rodziców, aby ustalali takie sposoby głębokiego przeżycia tych uroczystości, które będą bezpieczne dla ich uczestników i zgodne z przepisami sanitarnymi. Musimy wspólnie z władzami rządowymi i samorządowymi, z naszymi sąsiadami przeżyć ten trudny czas, zachowując słuszne pandemiczne obostrzenia.
5. Na koniec pragnę gorąco podziękować Panu Bogu i wielu ludziom. Najpierw naszym biskupom pomocniczym i biskupom rezydentom w naszej archidiecezji za owocną i piękną służbę, szczególnie w czasie świąt Zmartwychwstania Pańskiego i w okresie wielkanocnym, także w czasie mojej nieobecności.
Dziękuję drogim księżom, diecezjalnym i zakonnym, za zwyczajną, choć trudną pracę duszpasterską w parafiach i dostosowanie się do trudnych warunków pandemii. Konkretnie dziękuję wszystkim księżom proboszczom, wikariuszom, rezydentom, profesorom obu uczelni i seminariów, a także księżom emerytom.
REKLAMA
Nie ukrywam, że cieszę się i ogarniam modlitwą nowych neoprezbiterów i diakonów, i modlę się o nowe powołania kapłańskie i zakonne. Dziękuję osobom życia konsekrowanego i licznemu gronu ludzi świeckich za zaangażowanie w prace archidiecezji: w parafiach, różnych grupach, wspólnotach i instytucjach. Dziękuję wam wszystkim – współbraciom i siostrom w sakramencie chrztu. Jestem z Wami zawsze, a zwłaszcza w tych miesiącach.
Szczególnie, chcę być razem z odpowiedzialnymi za trudny czas walki z koronawirusem, a więc: z władzami odpowiedzialnymi za służbę zdrowia. Doceniam – i to także z własnego doświadczenia – pracę lekarzy, pielęgniarek, salowych, farmaceutów, rehabilitantów i całego personelu medycznego. Serdecznie za nią dziękuję.
W tym podziękowaniu nie może zabraknąć podziękowania za modlitwę oraz wyrazy pamięci i łączności ze mną w mojej chorobie: ze strony kapłanów, sióstr i braci zakonnych oraz ludzi świeckich, którzy dawali temu wyraz na różne sposoby. Przepraszam, że nie zawsze odpowiadałem. Wszystkim bardzo dziękuję i odwzajemniam tę życzliwość oraz duchowe wsparcie swoją codzienną modlitwą.
Na czas kilku miesięcy przygotowania bezpośredniego i oczekiwania na podwójną beatyfikację z serca Wam błogosławię. A nowi błogosławieni patronowie – kardynał Stefan Wyszyński i Matka Elżbieta Róża Czacka niech wypraszają wszystkim potrzebne łaski.
† Kardynał Kazimierz Nycz
Wasz biskup”",Ł.K.,,beatyfikacja,https://www.niedziela.pl/artykul/67781/Wdziecznosc-i-zawierzenie-Slowo-kard
Prasa zagraniczna,"Każdy ma prawo dochodzić sprawiedliwości i prawdy w sądzie. Dlaczego nie ja? Skąd tyle zacietrzewienia? Skąd ta nagonka, którą po raz kolejny rozpętuje telewizja TVN? – podkreśliła w oświadczeniu Krystyna Kornicka-Ziobro, matka Ministra Sprawiedliwości i Prokuratura Generalnego.","Chcieli wystraszyć biskupa
Prawdopodobnie podziały etniczne były przyczyną zamachu na biskupa nominata diecezji Rumbek w Sudanie Południowym, włoskiego kombonianina, Christiana Carlassarego (na zdjęciu). Biskup, który przez lata pracował wśród plemienia Nuer, został postrzelony w nogi. Zdarzenie miało miejsce w przededniu objęcia biskupstwa na terenach zdominowanych przez plemię Dinka. Według pierwszych doniesień, zamachowcy chcieli wystraszyć nominata, żeby nie przyjmował święceń biskupich. Jego życiu nie zagraża niebezpieczeństwo.
Agenzia Fides
Będą walczyć z czarami
Temat jest stary jak Afryka i jej ewangelizacja. Chodzi o fenomen czarowników i wiary w ich czary. Zjawisko jest nadal rozpowszechnione na Czarnym Lądzie, także wśród wyznawców Chrystusa. O tym, jak sobie z tym poradzić, dyskutowali filozofowie, teologowie i duszpasterze w Abidżanie na Wybrzeżu Kości Słoniowej. Recepta wydaje się prosta. Chodzi o to, żeby odebrać szamanom instrument wpływu na postawy i zachowania ludzkie. Mieszkańcy się ich boją. Gdy strach przestanie działać, skończy się również moc czarowników.
AsiaNews.it
Trzecia fala w Japonii
Przez Japonię przechodzi trzecia fala pandemii. Najtrudniejsza sytuacja jest w Tokio i Osace. Notuje się tam do tysiąca przypadków zachorowań na COVID-19 dziennie. Wzrasta też liczba zgonów. Japoński rząd wprowadził restrykcje, w tym zamknięcie części sklepów i ograniczenie działalności restauracji. Rządzący nie „ruszyli” miejsc kultu, pozostawiając decyzje roztropności duchowych liderów. W Kościele katolickim podczas pierwszej fali pandemii rok temu odprawianie publicznych Mszy św. zostało zawieszone. W czasie drugiej fali, w końcu 2020 r., odprawiano Eucharystie, ale w rygorze sanitarnym. Zawieszono za to pozostałe aktywności duszpasterskie. Podobną taktykę przyjęto również teraz. Msze św. mogą być sprawowane, ale wtedy, gdy jest możliwe zachowanie dystansu, uczestnicy noszą maseczki, a pomieszczenia są dobrze wentylowane. Tam, gdzie nie ma możliwości spełnienia tych warunków, sugeruje się odwołanie publicznie sprawowanych Eucharystii, z kolei seniorów powyżej 75. roku życia zachęca się do tego, aby pozostali w domach.
REKLAMA
CNA
Wracają czasy katakumb?
Prawdopodobnie nigdzie na świecie nie wprowadzono takich restrykcji jak na wyspie ewangelizowanej przed wiekami przez św. Patryka. Od 16 kwietnia publiczne odprawienie Mszy św. w Irlandii, z wyjątkiem Mszy św. pogrzebowej i ślubnej (w tych przypadkach przy ograniczonej liczbie uczestników), nie jest już wykroczeniem, ale przestępstwem zagrożonym nawet karą więzienia do 6 miesięcy. Regulacje te potajemnie wprowadził irlandzki rząd.
O tym, że politycy mają takie plany, sygnalizowano już w październiku ub.r., ale jeszcze 15 kwietnia irlandzki prymas – abp Eamon Martin razem z innymi liderami wspólnot religijnych uczestniczył w spotkaniu z premierem i nikt nie wspominał o rządowych planach. Przedstawiciele Kościoła są rozżaleni, bo przez miesiące pandemii ściśle dostosowywali się do narzucanych reguł. Kościół nie składa jednak broni i wstępuje na drogę prawną w obronie praw swoich i osób wierzących, które próbuje się kategoryzować jako przestępców.
Chiesa Ortodossa Russa
Dziel i rządź
Najwyraźniej za tą radą poszedł „minister spraw zagranicznych” patriarchatu moskiewskiego – abp Hilarion, odpowiadając na proste pytanie zadane przez rosyjską dziennikarkę telewizyjną. Chodzi o to, że ukraińskie władze zaprosiły na uroczystości 30-lecia Ukrainy patriarchę Konstantynopola Bartłomieja i papieża Franciszka. Czy przyjadą obaj? Zdaniem abp. Hilariona, patriarcha przyjedzie, bo „jest oderwany od rzeczywistości” i buja w obłokach oraz nieugięcie trwa w błędzie, który – zdaniem moskiewskiego duchownego – popełnił, nadając Ukraińcom autokefalię. Z kolei papież Franciszek nie przyjedzie, bo jest realistą. Według abp. Hilariona, nie miałby do kogo przyjechać, bo największa grupa ukraińskich wyznawców zrzeszonych w ramach Kościoła obrządku greckiego jest mu przeciwna, o czym ma świadczyć stosunek Franciszka i patriarchy Cyryla do deklaracji hawańskiej. Co zdaje się mówić prawosławny hierarcha? To, że najlepszych przyjaciół Franciszek ma nie wśród swoich, ale w Moskwie.",pr,https://www.niedziela.pl/numer/2021/19,,https://www.niedziela.pl/artykul/153472/nd/Prasa-zagraniczna
Jasna Góra: różańcowy maraton w łączności z papieżem i sanktuariami świata,"„Zdrowaś Maryjo” po łacinie, angielsku, niemiecku, francusku i po chorwacku - w uroczystość NMP Królowej Polski Jasna Góra znalazła się na szlaku różańcowego maratonu modlitwy w łączności z papieżem i sanktuariami świata. Błagania o ustanie pandemii, za chorych i zakażonych, zanoszone były w Kaplicy Matki Bożej. Tajemnice radosne odmówione zostały przez młodych w pięciu językach.","Maraton modlitewny pod hasłem: „Kościół modli się nieustannie do Boga” to inicjatywa papieża Franciszka, którą podjęło aż 30 sanktuariów na świecie. Modlitwa ta transmitowana jest na żywo na oficjalnych kanałach Stolicy Apostolskiej codziennie o godz. 18.00.
Zobacz zdjęcia: Modlitwa w intencji ustania pandemii
- W jedności z Ojcem Świętym, przykładem pierwszych wspólnot chrześcijańskich, w tym czasie wielkiej próby wznosimy do Pana za wstawiennictwem Najświętszej Maryi Panny nieustanne błagania o zakończenie pandemii. Dziś szczególnie w tym sanktuarium na Jasnej Górze w Częstochowie pragniemy modlić się za zarażonych i chorych na Covid-19. Niech te świece zapalone od lampy, która płonie przed wizerunkiem Matki Bożej rozświetlą i przemienią tę chwilę mroku w Jutrzenkę Nowego Światła - mówił rozpoczynając modlitwę o. Samuel Pacholski, przeor Jasnej Góry.
W specjalnym tekście przygotowanym przez papieża wybrzmiała prośba za tych, którzy „są zagubieni i płaczą z powodu swoich zmarłych bliskich, czasem pochowanych w sposób raniący duszę”, boją się niepewnej przyszłości i konsekwencji dla gospodarki i pracy.
„Matko Boża i nasza Matko, błagamy Boga, Ojca Miłosierdzia, aby ta ciężka próba skończyła się i powróciła perspektywa nadziei i pokoju. Podobnie jak w Kanie, interweniuj u swojego Syna Jezusa, prosząc Go, by pocieszył rodziny chorych i ofiar oraz otworzył ich serca na zaufanie. Chroń lekarzy, pielęgniarki, personel medyczny, wolontariuszy, którzy znajdują się na pierwszej linii w tym stanie zagrożenia i narażają swoje życie, aby ratować życie innych. Dodaj im sił, dobroci i zdrowia” - prosili zgromadzeni na Jasnej Górze i wszyscy łączący się duchowo.
Polecali tych, „którzy w dzień i w nocy pomagają chorym, kapłanów i osoby konsekrowane, którzy z troską duszpasterską i zaangażowaniem ewangelicznym starają się w tym czasie wspierać wszystkich”, a także ludzi nauki, aby znaleźli właściwe rozwiązania dla przezwyciężenia choroby.
REKLAMA
W modlitwie różańcowej uczestniczyli m.in. abp Wacław Depo, metropolita częstochowski, o. Arnold Chrapkowski, przełożony generalny Zakonu Paulinów z ojcami i braćmi.
Modlitwa w intencji ustania pandemii trwać będzie na Jasnej Górze przez cały maj, a jej widocznym znakiem jest zapalona w Kaplicy Matki Bożej świeca z papieskim herbem i wizerunkiem Matki Bożej Jasnogórskiej.
Dziś Mszy św. w intencji papieża będącej codziennym darem Jasnej Góry dla Ojca Świętego przewodniczył w Kaplicy Matki Bożej abp Wacław Depo, metropolita częstochowski.
Karol Porwich/Niedziela
Karol Porwich/Niedziela
Karol Porwich/Niedziela
Karol Porwich/Niedziela","it, mir
/Częstochowa (KAI)",,Jasna Góra,https://www.niedziela.pl/artykul/67710/Jasna-Gora-rozancowy-maraton-w-lacznosci
Abp Depo: Maryja jest wielkim darem Chrystusa dla nas,"– Zanim nazwiemy po imieniu sprawy, które przeżywamy, Maryja nas zrozumie, ponieważ jest Matką widzącą dalej i słuchającą sercem – powiedział abp Wacław Depo, metropolita częstochowski, który w Kaplicy Matki Bożej na Jasnej Górze przewodniczył wieczornej Mszy św. w uroczystość Najświętszej Maryi Panny Królowej Polski i patronki archidiecezji częstochowskiej.","Na wstępie hierarcha podkreślił, że „nie jest naszą sprawą, nawet w świetle czy ciemnościach wiary, pytać, dlaczego w planie zbawczym Boga staliśmy się jako naród szczególną własnością Maryi”. – To jest dar Matki. Trzeba nam na nowo go przyjąć i potwierdzić miarą naszych czynów płynących z wiary – wskazał.
Karol Porwich/Niedziela
W homilii duchowny przyznał, że „na Jasną Górę przychodzimy jak do domu rodzinnego, aby poczuć potrzebę spotkania, obecności, ukrytej miłości i spojrzenia Maryi”. – Ona nas słyszy, zanim coś powiemy. Zanim nazwiemy po imieniu sprawy, które przeżywamy, Ona nas zrozumie, albowiem jest Matką widzącą dalej i słuchającą sercem, aby powiedzieć Chrystusowi o nas, o naszym wciąż trudnym «dziś», i zaprosić Chrystusa wraz z Nią w nasze nieznane «jutro» – zaznaczył abp Depo.
– Dzisiaj, w uroczystość Najświętszej Maryi Panny Królowej Polski, jesteśmy zjednoczeni, jak przystało na Jej dzieci, zarówno w kraju, jak i poza jego granicami – kontynuował metropolita częstochowski.
Odwołując się do historii ojczyzny, zauważył, że od momentu chrztu Polski „zostaliśmy związani na życie, na śmierć i na wieczność z życiem samego Boga objawionego w Jezusie Chrystusie”. Jako dodał, „ten chrzest trwa nadal”, ponieważ podczas Wigilii Paschalnej ponawiamy przyrzeczenia związane z tym sakramentem. – Ponawiamy wyznanie wiary i przynależność do Chrystusa, naszego Pana i Odkupiciela, a Maryja jest od początku wielkim darem Chrystusa dla nas – przypomniał duchowny.
Karol Porwich/Niedziela
Nawiązując do drugiego czytania z Listu św. Pawła do Kolosan, zwrócił uwagę, że „jesteśmy wezwani do dziękczynienia wobec Boga za współuczestnictwo w życiu Bożym i w dziale świętych”. – Apostoł bardzo mocno zaznaczy, że przed przyjściem Chrystusa byliśmy w ciemnościach, zarówno grzechu, jak i śmierci – podkreślił abp Depo. Tę sytuację odniósł również do historii naszego narodu, który przed przyjęciem chrztu pozostawał w ciemnościach „między narodami świata i wielkimi kulturami”. – Uzyskaliśmy naszą tożsamość z darem chrztu, ale i z decyzją tych, którzy wtedy jednoczyli się wokół Chrystusowego krzyża – zaznaczył.
REKLAMA
Hierarcha wskazał, że Jezus z wysokości krzyża podarował Maryję Janowi, a przez niego nam. – Na Golgocie, wobec Maryi, Jana i wiernych Jezusowi, została raz na zawsze zatrzymana błędna logika, która podsuwała i wciąż podsuwa człowiekowi plan, aby żył tak, jakby Boga nie było, jakby Chrystus nie wszedł w dzieje człowieka. Krzyż na Golgocie zatrzymał ten pochód pogaństwa – wyjaśnił metropolita częstochowski.
Wezwał, aby „przyjąć wolę Boga jako testament z wysokości krzyża i rzeczywiście wprowadzić Maryję w swoje życie, w naszą codzienność i w nasze zmagania, również o podmiotowość i suwerenność naszego polskiego narodu wobec narodów świata”.
W tym kontekście nawiązał do hymnu „Bogurodzica” i przytoczył słowa św. Jana Pawła II wypowiedziane w Gnieźnie 3 czerwca 1979 r.: „«Bogurodzica» jako pieśń jest najstarszym pomnikiem polskiej literatury. Mówię o tym najstarszym zapisie tej pieśni, orędziu na wiek XV, ponieważ «Bogurodzica» nie jest tylko pieśnią. Jest również wyznaniem wiary, jest polskim symbolem, polskim credo, jest katechezą, jest nawet dokumentem chrześcijańskiego wychowania. Nie jest tylko zabytkiem. Jest dokumentem życia i wprost pierwszym hymnem narodu”.
Karol Porwich/Niedziela
– Dobrze, że śpiewamy ją tutaj wiernie od pokoleń z głębokim przejęciem i uniesieniem na początku Apelu Jasnogórskiego, pamiętając, że śpiewano ją w momentach uroczystych i decydujących, jak podczas bitwy pod Grunwaldem czy, jak mamy prawo twierdzić, w trakcie zwycięskiej obrony Jasnej Góry – ocenił abp Depo.
Kontynuując tę myśl, podkreślił, że „wszelkie próby podważenia więzi narodu i wiary, więzi z Chrystusem i Jego Matką kończyły się klęską”. Nawiązując do postaci sługi Bożego kard. Stefana Wyszyńskiego, zaapelował, aby w oczekiwaniu na jego beatyfikację poznawać jego słowa pełne wiary i miłości do Boga i ojczyzny, i uczyć się współodpowiedzialności.
REKLAMA
Metropolita częstochowski przytoczył również słowa, które prymas Polski wypowiedział na rozpoczęcie Wielkiego Postu w 1970 r.: „Nie brak ludzi, którzy są zdania, że trzeba zniszczyć niemal całą strukturę Kościoła, nie oszczędzając ani papieża, ani biskupów i kapłanów, posłanych przez Chrystusa do naszego narodu. Chcą oni zmienić Kościół, będący społecznością widzialną, w jakąś nieuchwytną mgławicę, zgruzować wszystkie komórki życia, z małżeństwem i rodziną na czele, pozbawić naród jego więzi kulturalnej i dziejowej, a potem na gruzowisku zastanawiać się dopiero, co dalej. I to nazywają odnową, nową ludzkością i postępem”.
– Czy coś się zmieniło? – pytał abp Depo. – Tylko pojęcia są inne: posthumanizm, transseksualizm, rodzic pierwszy, rodzic drugi i wiele innych propozycji – dodał.
– Przyszliśmy dzisiaj, aby dziękować Bogu za dar naszego współuczestnictwa w życiu Boga i za dar Maryi, Matki naszego narodu – zaznaczył. Duchowny zachęcił do ufności i życia bez strachu o przyszłość. – Nie lękajmy się trudów i nie uchylajmy się od walki o obecność Boga i Jego praw w naszym życiu, a zwycięstwo, które przyjdzie, będzie zwycięstwem Maryi – powiedział za sługą Bożym kard. Augustem Hlondem.
– Dziękując, prośmy Matkę Chrystusa i Królową Polski o dar mądrości, o jedność, o odwagę i siły do życia wiarą i zwyciężania wszelkich zagrożeń i słabości mocą Eucharystii, mocą zbawczej męki Chrystusa, której trzeba być wiernym – zakończył abp Depo.
Eucharystię poprzedził Różaniec odmawiany w łączności z papieżem Franciszkiem i sanktuariami świata. Modlitwa w pięciu językach była zanoszona za chorych i zakażonych COVID-19 oraz o ustanie pandemii, zwłaszcza tam, gdzie sytuacja jest trudniejsza niż w Polsce. Różaniec poprowadził przeor Jasnej Góry o. Samuel Pacholski.",Maciej Orman,,Jasna Góra,https://www.niedziela.pl/artykul/67707/Abp-Depo-Maryja-jest-wielkim-darem
"Papież modli się na różańcu za zmarłych na koronawirusa - rozpoczął się ""maraton modlitewny "" o ustanie pandemii","Wiele osób bezpośrednio dotkniętych przez Covid-19, zmarli i ich rodziny, ci, którzy żyją w niepewności, lekarze i pielęgniarki, naukowcy i wolontariusze, ale także bezrobotni, kobiety, które ucierpiały z powodu przymusowego zamknięcia, i ci, którzy stracili nadzieję: w intencji ich wszystkich modlił się 1 maja w Bazylice Watykańskiej papież Franciszek. Wieczorny różaniec stanowił pierwsze ogniwo ""modlitewnego maratonu"", który do końca maja będzie ""łączył świat we wspólnym wołaniu do Boga o ustanie pandemii"". W modlitwie Ojciec Święty łączył się z narodowym sanktuarium maryjnym w Walsingham w Anglii.","W 1061 r. objawiła się tam Matka Boża. Na miejscu objawień wybudowano kaplicę, jedno z najstarszych sanktuariów maryjnych. Henryk VIII zrównał je z ziemią. W XIX w. sanktuarium zostało odbudowane i dziś jest najważniejszym miejscem kultu maryjnego w Anglii.
Dzisiaj 2 maja modlitwa w intencji tych, którzy nie mogą odwiedzić swoich bliskich będzie transmitowana z sanktuarium Jezusa Zbawiciela i Matki Bożej w Elele w Nigerii. Natomiast jutro, w uroczystość Najświętszej Maryi Panny Królowej Polski modlitwa różańcowa, transmitowana na cały świat, zostanie odmówiona w Kaplicy Cudownego Obrazu Matki Bożej na Jasnej Górze i będzie poświęcona zarażonym i chorym.
Modlitwa różańcowa, która dała początek inicjatywie podjętej przez Franciszka odbyła się w sobotni wieczór w Kaplicy Gregoriańskiej Bazyliki Watykańskiej, gdzie są przechowywane relikwie św. Grzegorza z Nazjanzu, Doktora i Ojca Kościoła. Szczególną intencją zostali objęci ci, którzy zostali bezpośrednio dotknięci przez pandemię. Przed ikoną Marki Bożej Wspomożycielki, czczonej już od VII wieku Ojciec Święty odczytał modlitwę początkową.
„Każdego dnia tego miesiąca maja będziemy powierzać Tobie, Matko Miłosierdzia, wielu ludzi, którzy zostali dotknięci wirusem i nadal cierpią z powodu jego skutków; od naszych zmarłych braci i sióstr, do rodzin, które żyją bólem i niepewnością jutra; od chorych do lekarzy, naukowców i pielęgniarek, zaangażowanych na pierwszej linii tej walki; od wolontariuszy do wszystkich profesjonalistów, którzy oddali swoją cenną służbę na rzecz innych; od osób pogrążonych w żałobie i bólu do tych, którzy zwykłym uśmiechem i dobrym słowem przynieśli pocieszenie potrzebującym; od tych - zwłaszcza kobiet - które doznały przemocy w murach domu z powodu przymusowego zamknięcia, do tych, którzy z entuzjazmem chcą powrócić do rytmu codziennego życia“ - powiedział przed modlitwą Franciszek.
REKLAMA
Po odmówieniu pięciu tajemnic chwalebnych Różańca oraz odśpiewaniu Salve Regina i Litanii do Najświętszej Maryi Panny, Papież ponownie skierował błaganie do Matki Bożej wyrażając pragnienie, aby znaleźć schronienie pod jej opieką. Zwrócił się z prośbą o pocieszenie dla tych, którzy są zagubieni i płaczą za swoimi zmarłymi bliskimi, pochowanymi niekiedy w sposób raniący duszę.
Ojciec Święty wzywał Jej wsparcia dla tych, którzy są przygnębieni z powodu chorych, z którymi nie mogą być blisko, aby uniknąć zarażenia. Prosił także o wzbudzenie zaufania u tych, którzy obawiają się niepewnej przyszłości i jej konsekwencji dla gospodarki oraz pracy.
Papież wzywał wstawiennictwa Matki Najświętszej, aby chroniła i dodawała sił wszystkim tym, którzy na różne sposoby, w tym szczególnym czasie, są na pierwszej linii frontu i narażają swoje życie, aby ratować innych, wspominał też tych, którzy pomagają chorym, kapłanów i osoby konsekrowane, którzy z duszpasterską troską i ewangelicznym zaangażowaniem starają się pomagać i wspierać wszystkich. Ojciec Święty wzywał również Maryi, aby oświecała umysły naukowców, aby mogli znaleźć właściwe rozwiązania służące przezwyciężeniu choroby, którą powoduje wirus.
Prosił o wspomożenie przywódców narodów, aby działali z mądrością, troskliwością i wielkodusznością, pomagając tym, którzy nie mają środków do życia, planując rozwiązania społeczne i gospodarcze w sposób dalekowzroczny i w duchu solidarności.
„Najświętsza Maryjo Panno, porusz sumienia, aby ogromne sumy przeznaczane na zwiększanie i udoskonalanie zbrojeń mogły być zamiast tego przeznaczone na promowanie odpowiednich badań, aby zapobiec podobnym katastrofom w przyszłości. Umiłowana Matko, spraw, aby w świecie wzrastało poczucie przynależności do jednej wielkiej rodziny ze świadomością więzi, która łączy nas wszystkich, abyśmy w duchu braterstwa i solidarności przychodzili z pomocą w wielu sytuacjach ubóstwa i nędzy” – modlił się Franciszek.
REKLAMA
Na zakończenie Papież na znak zjednoczenia w modlitwie błogosławił różańce, przeznaczone dla trzydziestu sanktuariów, które będą prowadziły modlitwę w swoich krajach i do których odmawiania wierni będą mogli przyłączyć się za pośrednictwem mediów.
Do papieskiej inicjatywy przyłączyło się 30 sanktuariów maryjnych ze wszystkich kontynentów.
Koordynatorem ""modlitewnego maratonu"" pod hasłem: „Kościół modlił się nieustannie do Boga (Dz 12, 5)”, który będzie transmitowany na żywo na oficjalnych kanałach Stolicy Apostolskiej codziennie o godz. 18.00 (czasu rzymskiego) jest Papieska Rada ds. Krzewienia Nowej Ewangelizacji.
Dzisiaj modlitwa będzie transmitowana z sanktuarium Jezusa Zbawiciela i Matki Bożej w Elele w Nigerii w intencji tych, którzy nie mogą odwiedzić swoich bliskich. W następnych dniach:
3 maja z Jasnej Góry (za zarażonych i chorych);
4 maja z bazyliki Zwiastowania Pańskiego w Nazarecie (za kobiety w stanie błogosławionym i nienarodzonych);
5 maja z sanktuarium Matki Bożej Różańcowej w Namyang w Korei Południowej (za dzieci i nastolatków);
6 maja z sanktuarium Matki Bożej w Aparecidzie w Brazylii (za młodzież);
7 maja z sanktuarium Matki Bożej Pokoju i Dobrej Drogi w Antipolo na Filipinach (za rodziny);
8 maja z sanktuarium Matki Bożej w Lujan w Argentynie (za pracowników mediów);
9 maja z Domku Loretańskiego we Włoszech (za ludzi w podeszłym wieku);
10 maja z sanktuarium Matki Bożej w Knock w Irlandii (za osoby niepełnosprawne);
11 maja z sanktuarium Matki Bożej Ubogich w Banneux w Belgii (za ubogich, bezdomnych i znajdujących się w trudnej sytuacji ekonomicznej);
12 maja z bazyliki Matki Boskiej Afrykańskiej, Algier w Algierii (za osoby samotne i pozbawione nadziei);
REKLAMA
13 maja z sanktuarium Matki Bożej Różańcowej w Fatimie w Portugalii (za więźniów);
14 maja z sanktuarium Uzdrowienia Chorych w Velankanni w Indiach (za naukowców i badawcze instytuty medyczne);
15 maja z sanktuarium Matki Bożej, Królowej Pokoju w Medjugorje w Bośni (za migrantów);
16 maja z katedry Matki Bożej w Sydney w Australii; (za ofiary przemocy i handlu ludźmi),
17 maja z bazyliki Niepokalanego Poczęcia w Waszyngtonie w USA (za rządzących państwami i kierujących organizacjami międzynarodowymi);
18 maja z sanktuarium Matki Bożej w Lourdes we Francji (za lekarzy i pielęgniarki);
19 maja z Domu Najświętszej Marii Panny w pobliżu Efezu w Turcji (za narody ogarnięte wojną i o pokój na świecie);
20 maja z sanktuarium Matki Bożej Miłosierdzia z El Cobre na Kubie (za farmaceutów i personel medyczny);
21 maja z sanktuarium w Nagasaki w Japonii (za pracowników opieki społecznej);
22 maja z sanktuarium Matki Bożej z Montserrat w Hiszpanii (za wolontariuszy);
23 maja z sanktuarium Bazyliki Notre-Dame du Cap w Kanadzie (za policjantów, żołnierzy i strażaków);
24 maja - miejsce zostanie podane w późniejszym terminie (za wykonujących niezbędne usługi);
25 maja z bazyliki Matki Bożej w Ta’Pinu ma Malcie (za nauczycieli, uczniów i pedagogów);
26 maja z bazyliki Matki Bożej z Guadalupe w Mieście Meksyk (za pracowników i przedsiębiorców);
27 maja z greckokatolickiego sanktuarium Matki Bożej w Zarwanicy w Ukrainie (za bezrobotnych);
28 maja z sanktuarium Matki Bożej w Altötting w Niemczech (za papieża, biskupów, prezbiterów i diakonów);
29 maja z sanktuarium Królowej Libanu w Harissie w Libanie (za osoby konsekrowane);
30 maja Matki Bożej Różańcowej w Pompejach we Włoszech (za Kościół);
31 maja transmisja z Groty Lurdzkiej w Ogrodach Watykańskich (o zakończenie pandemii i powrót do życia społecznego i zawodowego) - nabożeństwu będzie przewodniczył Ojciec Święty.","Krzysztof Ołdakowski SJ
/vaticannews.va, st, tom (KAI)
/Watykan",,Franciszek,https://www.niedziela.pl/artykul/67676/Papiez-modli-sie-na-rozancu-za-zmarlych
"COVID wyniszcza Indie, biedni ufają Opatrzności","Dla mieszkańców Indii zachowywanie dystansu społecznego jest czymś niezrozumiałym, jest sprzeczne z ich kulturą. A dla ludzi biednych, żyjących w slumsach jest to praktycznie niewykonalne – wskazuje ks. Laurent Bissara, francuski misjonarz posługujący w Kalkucie. Podkreśla on, że w tym mieście co druga testowana osoba ma COVID-19, a w stanie Bengal, co czwarta. Oznacza to, że pandemia ogarnęła już nie tylko wielkie miasta, lecz również regiony wiejskie.","Oficjalne dane nie oddają faktycznego stanu rzeczy. Mówią one bowiem o 3 tys. zgonów dziennie i 350 tys. nowych zakażeń. Wiadomo, że wszystkie miejscach w szpitalach są zajęte i że wszędzie brakuje tlenu i lekarstw.
Ks. Bissara przyznaje, że sytuacja jest bardzo trudna, a Kościół stara się pomagać potrzebującym. Zaznacza on zarazem, że ludzie przyjmują to wszystko z wielkim spokojem i rezygnacją.
„Oburzeni na władze są jedynie intelektualiści, dziennikarze, ci którzy mogą zabrać głos. Ale wśród zwyczajnych ludzi panuje rezygnacja, która w pewnej mierze wynika z hinduizmu. W ten sposób przejawia się również odwaga, z jaką przyjmują oni to, co ich spotyka. To im pomaga przetrwać. Jest to duchowość ludzi ubogich. Mają zaufanie do Boga. Widać to również u dzieci, bo w tej atmosferze są wychowywane. Dzieci lubią się modlić. Ubodzy modlą się nieustannie. Mają w sobie tę postawę ufności. Ja sam wiele się uczę, kiedy na co dzień modlę się z dziećmi i widzę u nich to zaufanie. Wspaniałą postawą wykazują się również kobiety w slumsach, które walczą o przetrwanie, a zarazem zachowują wielkie zaufanie do Opatrzności” - mówi francuski duchowny.","Krzysztof Bronk
/vaticannews.va
/Kalkuta (KAI)",https://www.niedziela.pl/numer/2022/17,Indie,https://www.niedziela.pl/artykul/67610/COVID-wyniszcza-Indie-biedni-ufaja
Abp Grzegorz Ryś o duchowym przeżywaniu pandemii,"W ostatnich miesiącach Papież Franciszek często powtarzał, że z kryzysu nie wychodzi się nigdy takim samym jak przedtem, ale lepszym lub gorszym.","Przebywający w Rzymie abp Grzegorz Ryś w wypowiedzi dla rozgłośni papieskiej zauważył, że wielu ludzi, również w poczuciu swojej bezradności i kruchości, zwróciło się w stronę Pana Boga, poczuło głód i tęsknotę za bliskim doświadczeniem wspólnoty, a także uruchomiło ukryte pokłady ofiarności na rzecz innych. Wskazał w tym kontekście na niektórych księży ze swojej diecezji, którzy zaangażowali się jako wolontariusze w charakterze zwykłych salowych w szpitalach, wtedy, gdy zabrakło personelu zdziesiątkowanego przez Covid-19.
Zapytaliśmy abp. Grzegorza Rysia o drogę do stawania się lepszymi podczas stopniowego wychodzenia z pandemii.
„Należy bardzo mocno słuchać Pana Jezusa. Nie zdawać się w takich momentach na własne mądrości i pomysły, tylko rzeczywiście bardzo mocno przylgnąć do Słowa i iść na nim. Tym bardziej im jest ono mniej oczywiste w odbiorze. Odkąd zaczęła się pandemia byłem przekonany, że muszę odprawiać Eucharystię dostępną dla wszystkich i po prostu w jej trakcie czytać Słowo. Wiem, że to do wielu ludzi trafia. To Słowo może nie przynosi nam od razu gotowych programów, ale nieraz te gotowe programy są banalne. Słowo jednak przede wszystkim kształtuje w nas postawy i chyba to jest istotne – podkreślił abp Ryś. – W sytuacji kryzysu najważniejsze jest może najpierw przyjrzeć się swoim najgłębszym postawom, bo postawa jest predyspozycją do późniejszego działania. Gdy nam tej postawy wewnętrznej braknie, to gdy otworzy się przestrzeń do działania, nie będziemy potrafili sensowne działać. Pandemia pokazuje również to, w jakim jesteśmy stanie jako Kościół, co jest w nim głęboką wiarą, a co chrześcijaństwem wyłącznie kulturowym, pewną formą. Nie żeby ta forma była czymś złym, bo ona jest bardzo potrzebna. Sama forma jednak nie wystarczy.“
Metropolita łódzki zauważył również, że pandemia wyzwoliła dużo pięknych inicjatyw charytatywnych oraz obudziła wrażliwość, o którą wcześniej było trudno. Akty bezinteresownego poświęcenia dla ratowania innych są bezcenne i ważne jest zachowanie ich również na później, aby nie zniknęły wraz z sytuacją kryzysową, ale żeby się w nas utrwaliły.","Krzysztof Ołdakowski SJ
/Vatican News",https://www.niedziela.pl/numer/2019/51,Rzym,https://www.niedziela.pl/artykul/67563/Abp-Grzegorz-Rys-o-duchowym-przezywaniu
Duszpasterstwo w czasie pandemii,"Od ponad roku świat skupia się na walce z COVID-19. To czas, który wymaga wielu zmian i przystosowania się do panujących warunków. Przed nowymi zadaniami stanęli duszpasterze, którzy musieli dostosować swoje działania do panujących obostrzeń.","DDM
– Marzec ubiegłego roku to był dla nas trudny moment. Grupa naszych wiernych przebywała na pielgrzymce w Fatimie (próbowano nas za to atakować). W tym czasie musieliśmy przeorganizować naszą pracę, by spełniać wymagania sanitarne. Potrzebne było przygotowanie świątyni i wiernych od strony higienicznej – tzw. DDM (dezynfekcja – dystans – maseczka). W momentach gdy było najtrudniej, szukaliśmy wsparcia u sponsorów, ludzi dobrej woli, którzy mogli nam pomóc w zorganizowaniu np. pojemników do dezynfekcji rąk. Umocowaliśmy je później przy wejściu do kościoła. Spotkaliśmy się w tym czasie z wielką życzliwością ludzi – zaznacza ks. Zbigniew Słobodecki, proboszcz parafii św. Andrzeja Boboli w Miliczu.
Przygotowanie świątyni do wszelkich zaleceń jest ważne. Ważne jest też, aby sami wierni przychodzący do kościoła chcieli się do nich stosować. Dotyczy to nie tylko posiadania maseczki, dezynfekcji rąk, ale także godnego i we właściwy sposób przyjmowania Komunii św. – Dzisiaj większych problemów nie ma. Ludzie nauczyli się już, w którym miejscu i w jaki sposób mogą przyjąć Komunię św., a przy tym zachować bezpieczeństwo, oraz jak funkcjonować w przestrzeni kościoła – podkreśla proboszcz z Milicza.
Chorzy w covidzie
Utrudniony kontakt ze swoimi duszpasterzami mają także osoby chore, przebywające w szpitalach czy domach opieki społecznej. – Pojawiły się ograniczenia w posłudze duszpasterskiej odnośnie do dwóch naszych kaplic. Jednej w DPS, a drugiej w szpitalu. Byliśmy cały czas z posługą sakramentalną w niebezpieczeństwie śmierci, ale nie mieliśmy możliwości odprawienia coniedzielnej Mszy św. Dopiero gdy wszyscy mieszkańcy DPS zostali zaszczepieni, na nowo pojawiła się możliwość odprawiania tam Eucharystii. W szpitalu nasza posługa wygląda różnie, w zależności od sytuacji. Gdy nasz milicki szpital był jednoimienny, byliśmy do dyspozycji tylko na wezwanie. Po czasie odwilży, teraz szpital znów jest covidowy, więc zawiesiliśmy naszą posługę – opowiada ks. Zbigniew Słobodecki.
REKLAMA
W Miliczu wielu wiernych korzystało z posługi sakramentalnej w pierwsze piątki i soboty miesiąca. Dlatego też i w tym zakresie zmieniły się zasady obecności kapłana z Najświętszym Sakramentem w domach osób chorych. – W czasie pandemii powstała atmosfera lękowa. To spowodowało, że odwiedziny kapłana w domu ograniczały się do 2-3 osób. Taka była chwila i taki czas. Dzisiaj część chorych korzysta z posługi sakramentalnej, ale u wielu lęk pozostał, nawet u osób już zaszczepionych. Widzimy przez to, że COVID-19 zadziałał także na psychikę ludzi, co pokazuje jasno, że nic już nie wróci do stanu sprzed pandemii. Być może jest to czas oczyszczenia ludzi wierzących, lecz nie zapominajmy – strach także niesie spustoszenie w kwestii wiary – zaznacza ks. Słobodecki.
Młodzi bez wspólnoty
Parafia św. Andrzeja Boboli w Miliczu przed lockdownem mogła pochwalić się dużą frekwencją wiernych na Eucharystii. Wprowadzane ograniczenia sprawiały, że nie każdy mógł w sposób bezpośredni korzystać z sakramentów. – Dostajemy sygnały, że wielu osobom brakuje regularności uczestnictwa w życiu sakramentalnym Kościoła. Zwłaszcza osobom, dla których Eucharystia była wyznacznikiem życia. Wśród nich jest wielu młodych. Oni podkreślają, że szkoła i praca zdalna ich męczy. Są wyczerpani psychicznie. Brakuje im kontaktu z rówieśnikami, przyjaciółmi, wspólnego przeżywania, także bycia razem w działalności przy kościele. Pamiętam, jak rok temu podczas Triduum Paschalnego mogło być w świątyni tylko 5 osób i z jaką siłą posługujący chcieli być przy ołtarzu. Byli tacy, którzy uczestnicząc w domu we Mszy św. on-line, ubierali komże, bo przypadał ich dyżur. Dla chłopaków służących przy ołtarzu ten czas to było wyzwanie. Tak samo szokiem dla nich był brak możliwości uczestniczenia w Triduum. Wiele łez wtedy popłynęło. To, co się wydarzyło w ich sercach, to tylko Pan Bóg wie – podkreśla ks. Zbigniew.
REKLAMA
Kościół on-line
Pomocą w łączności ze wspólnotą parafialną stały się media społecznościowe. Są one pomocą, ale nigdy nie zastąpią rzeczywistej obecności. – Pandemia wymusiła na nas nowe działania duszpasterskie. Musieliśmy nauczyć się przejść w strefę internetu. Dzięki życzliwości parafian, zaznajomionych w obsłudze mediów lokalnych i parafialnych, bardzo szybko trafiliśmy z transmisjami na naszą stronę facebookową. Rozpoczęliśmy od drugiej niedzieli od ogłoszenia ograniczeń. To zmusiło nas do zainstalowania stałej kamery. Dzięki temu na kanale Telewizji Powiatu Milickiego jest całodobowa transmisja z naszej świątyni. Drugie źródło, to nasz kanał facebookowy. Bardzo dobrze prowadzone są nasze media parafialne, co pomaga w komunikacji pomiędzy nami, duszpasterzami a wiernymi – podkreśla ksiądz proboszcz.
Wiarą w lęk
W tym trudnym czasie pomocą w przezwyciężeniu lęku jest wiara. Mimo że większość miejsc w przestrzeni publicznej jest zamknięta, kościoły dla wiernych stoją otworem, aby móc umocnić się na tej drodze. – Wprowadziliśmy adorację od godziny 15.00 i pełniliśmy dyżury w konfesjonale. Staraliśmy się wspierać naszych wiernych. Niektórzy z obawami przychodzili i prosili o Komunię św. indywidualną. Strach, lęk, troska o życie i zdrowie brały górę. Transmitowaliśmy Drogi Krzyżowe dla dzieci, młodzieży, dorosłych. Należało przeorganizować nasze działania. Przygotowaliśmy dodatkowe Eucharystie, aby więcej osób mogło przyjść do kościoła. To zmobilizowało nas do podejmowania nowych zadań, by usprawnić nasze duszpasterstwo. Wszystkie ręce poszły na pokład. Każdy jak mógł, pomagał, abyśmy mogli funkcjonować. W ubiegłorocznym Wielkim Poście nie mogły się odbyć rekolekcje. Postanowiliśmy, że się jednak odbędą, ale poprowadzi je nasz wikariusz, ks. Marcin. Pamiętam, jak leciały mu łzy, bo nie jest łatwo mówić, patrząc w ekran, a jednocześnie widząc puste ławki w kościele. Przeżycie tych rekolekcji przez osoby w nich uczestniczące zrobiło na nas duże wrażenie. Stworzyliśmy dodatkowo okazję do spowiedzi, nie zrezygnowaliśmy z „Nocy Konfesjonałów” i innych możliwości udzielania sakramentów – mówi ks. Słobodecki.
REKLAMA
Miliczanie razem
W milickiej parafii jest wiele wspólnot, które przez pewien czas zawiesiły swoją działalności. – Jedyną wspólnotą, która spotykała się na Eucharystii, był neokatechumenat, oczywiście z zachowaniem wszystkim obostrzeń. Dziś powoli wspólnoty wracają do swojej formacji. Jest to trudne, ponieważ należy stworzyć bezpieczne warunki, ale takie, by można było swobodnie się komunikować. Spotkania odbywają się w kościele albo w dużych salach w okolicy. Ministranci potrzebowali spotkań najbardziej. Tęsknili za służeniem, a w tegoroczne Triduum bardzo się cieszyli, że mogą wspólnie zrobić asystę przy ołtarzu – mówi proboszcz z Milicza.
Ks. Zbigniew Słobodecki patrzy pozytywnie w przyszłość. Zaznacza, że ten czas jest trudny, ale przynosi wiele dobra. Piękną rzeczą są także gesty życzliwości, których duszpasterze doświadczają w swojej posłudze pośród wiernych.",ks. Łukasz,,Matka Boża Częstochowska,https://www.niedziela.pl/artykul/67523/Duszpasterstwo-w-czasie-pandemii
Lecznica w cieniu katedry,"Niewiele jest w Polsce placówek podstawowej opieki medycznej prowadzonych przez parafię. Tak jak niewiele jest miejsc, które leczą ludzi bez ubezpieczenia, bezdomnych czy samotnych wymagających opieki. Taka właśnie przychodnia działa w centrum Częstochowy, tuż obok największej świątyni miasta.","Przychodnia Lekarska „Święta Rodzina” jest własnością parafii archikatedralnej Świętej Rodziny w Częstochowie i działa od ponad 20 lat. To jeden z pierwszych niepublicznych zakładów opieki zdrowotnej w Polsce.
Pozytywne wyzwanie
– Założycielem tej bardzo potrzebnej dla częstochowskiego Starego Miasta przychodni był ks. Marian Duda, ówczesny proboszcz parafii archikatedralnej, a jej pierwszym kierownikiem – dr Andrzej Szczerek. Później ja zostałem poproszony o to, żeby poprowadzić tę placówkę i robię to od 1999 r. – mówi dr n. med. Włodzimierz Mierzwa, pulmonolog i internista. – Nie żałuje pan? – pytam. Mój rozmówca przez chwilę się zastanawia. – Jestem lekarzem z powołania, zatem każde działanie na rzecz pacjenta to dla mnie pozytywne wyzwanie.
W tej dzielnicy mieszka wielu emerytów, a więc zorganizowanie tu przychodni było bardzo sensownym pomysłem. Ale dlaczego parafia? – To dodatkowe dobro, które parafia świadczy na rzecz wspólnoty – wyjaśnia dr Mierzwa. – Wielka w tym zasługa ks. Dudy, który jest człowiekiem czynu. Gdy postawi sobie cel, to go zrealizuje. Niedawno przyszedł, żeby się zaszczepić. Powiedziałem mu wtedy, że to dobro funkcjonuje dzięki niemu – podkreśla dr Mierzwa.
Przychodnia ludźmi silna
– Oni są opoką, dobrem i trzonem tej przychodni – tak o dwóch pozostałych lekarzach: Krystynie Hubickiej i Krzysztofie Wolniku mówi szef placówki. – Mam też wspaniałe pielęgniarki – dodaje. Jedną z nich jest Elżbieta Cygan, pielęgniarka środowiskowa z 17-letnim stażem. – Bardzo dobrze mi się tu pracuje, nie mogę powiedzieć nic złego. Święta Rodzina pomaga – uśmiecha się pielęgniarka.
Do gabinetu wchodzi dr Wolnik ze stertą kart pacjentów. Wszystkie do załatwienia na dziś. – To tylko pacjenci, którym muszę wystawić recepty – tłumaczy. Obok leży nieco mniejszy stos z nazwiskami pozostałych, którzy będą dzwonić po teleporadę. Codzienność pracy przychodni w czasie pandemii...
REKLAMA
Jak Święta Rodzina
Doktor Wolnik jest związany z przychodnią od początku, gdy parafianie podczas kolędy żalili się ks. Dudzie, że mają za daleko do lekarza. – Ksiądz wtedy odpowiadał: co ja mogę? Gdy w 1999 r. weszła w życie reforma służby zdrowia i właściwie każdy mógł otworzyć przychodnię, dr Szczerek porozmawiał z ks. Dudą. Ten postanowił przeznaczyć na nową placówkę pomieszczenia, w których kiedyś mieściły się sklepiki parafialne. Wtedy trafiłem do „Świętej Rodziny” i jestem tu od 21 lat, codziennie w godz. 15-18 – opowiada dr Wolnik.
Szczepić czy nie szczepić?
Doktor Mierzwa przyznaje, że długo się zastanawiał nad tym, czy prowadzić szczepienia pacjentów w swojej niewielkiej przychodni. – Szczerze mówiąc, miałem bardzo dużo obaw, bo to jest dodatkowe wyzwanie w bardzo skromnych warunkach lokalowych i personalnych. W związku z tym, że większość szczepień przejęła dr Hubicka, na dr. Wolnika spadają: przyjmowanie pacjentów, e-recepty, teleporady itd. – wyjaśnia pulmonolog, który także pomaga przy szczepieniach. Dobre zorganizowanie pracy nieco utrudnia fakt, że lekarze ci pracują także w szpitalach. – Muszę brać w szpitalu dzień urlopu, gdy wiem, że na szczepienie przyjdzie 30 osób – wyjaśnia dr Mierzwa. Procedura nie jest skomplikowana, ale czasochłonna. Trzeba od każdego pacjenta zebrać wywiad, a w przypadku ewentualnych wątpliwości część z nich przebadać. Po szczepieniu każdy musi pozostać w przychodni przynajmniej przez 15 min, aby lekarz mógł zobaczyć, czy nie występują niepożądane objawy.
Nie można również dopuścić do stłoczenia pacjentów w budynku. – Nasi pacjenci to głównie osoby starsze, więc najczęściej przychodzą z opiekunami, czyli 2 pacjentów to co najmniej 4 osoby. Nie możemy więc umawiać na tę samą godzinę wielu osób. Zdarza się, że w tym czasie przychodzą też chorzy pacjenci. Staramy się oddzielać jednych od drugich, ale przy tej liczbie pacjentów nie zawsze jest to możliwe – stwierdza dr Mierzwa.
REKLAMA
W Częstochowie ludzie wiedzą, że „Święta Rodzina” przyjmuje osoby nieubezpieczone, np. bezdomne. Ma pod opieką przytulisko, schronisko i dom dla samotnych wymagających opieki. Część tutejszych bezdomnych została przeniesiona do dużego ośrodka w Mariance Rędzińskiej. – Mimo to niekiedy pacjenci przyjeżdżają jeszcze nawet stamtąd – mówi dr Wolnik.
Skoro właścicielem przychodni jest parafia, to czy wstęp do niej mają tylko wierzący? – Może się tu leczyć każdy pacjent. Praca w tym miejscu zobowiązuje, ale jest to zgodne z zasadami, które wyznaję. W ten sam sposób zachowuję się w każdym miejscu, w którym pracuję. Działania misyjne należą do księży – odpowiada dr Mierzwa. W tym kontekście wspomina śp. ks. Antoniego Madejskiego, wieloletniego wikariusza parafii archikatedralnej. Kapłan miał doskonały kontakt z ludźmi, którzy znaleźli się na różnych życiowych zakrętach. Wielu z nich uczestniczyło w jego pogrzebie. „To wielka i rzadka umiejętność być zawsze i wszędzie, a jednocześnie pozostać niemal niezauważalnym. Taką zdolność miał ks. Antoni Madejski. Zawsze blisko ludzi – wszystkich ludzi, także tych zwykłych, przeżywających trudności, uwikłanych w nałogi” – wspominała go niegdyś na łamach Niedzieli Margita Kotas.
Anioł Stróż nie miał urlopu
Doktorzy Wolnik i Mierzwa chorowali na COVID-19. Obaj otrzymali też po dwie dawki szczepionki. Kierownik przychodni ma nadzieję, że uchroni go to przed powtórnym zakażeniem. Jako pulmonolog pracuje na pierwszej linii frontu – na szpitalnym oddziale covidowym. – Nie chciałbym przechodzić tego drugi raz, bo może się zdarzyć, że mój Anioł Stróż będzie na „urlopie” i nie skończy się to już tak szczęśliwie – snuje refleksję dr Mierzwa. Nie ukrywa również wdzięczności dla Stwórcy. – Jestem wdzięczny Bogu za to, że przeżyłem i że nikt z mojego wspaniałego zespołu nie przypłacił tej choroby życiem. Bóg czuwa też nad moją rodziną – zaświadcza lekarz.",Maciej Orman,https://www.niedziela.pl/numer/2021/18,papież Franciszek,https://www.niedziela.pl/artykul/153359/nd/Lecznica-w-cieniu-katedry
Obserwator,Z nieznanych przyczyn założona przez ks. Teodora Sawielewicza Teobańkologia straciła konto na Instagramie. Społeczność zaprasza w nowe miejsce.,"Prześladowani i dyskryminowani
RAPORT
Prześladowania chrześcijan na świecie radykalnie się nasilają – wynika z ogłoszonego raportu Papieskiego Stowarzyszenia Pomoc Kościołowi w Potrzebie. W ciągu 2 lat liczba krajów, w których chrześcijanie są prześladowani bądź dyskryminowani, wzrosła z 38 aż do 62. Są gnębieni już nie w co piątym kraju, lecz w co trzecim. Poszerzenie skali prześladowań wynika głównie z radykalizacji dżihadyzmu, prześladowania chrześcijan nie ograniczają się jednak do terenów, na których działają islamiści. Na liście krajów prześladujących na pierwszym i drugim miejscu znajdują się państwa, w których chrześcijanie są gnębieni przez reżimy autorytarne – Korea Północna i Chiny. Raport zwraca też uwagę na inny nowy trend, szczególnie widoczny w tym drugim kraju: wykorzystywanie technologii cyfrowej, sieci cybernetycznych i masowej inwigilacji opartej na sztucznej inteligencji (AI) oraz technologii rozpoznawania twarzy w celu zwiększenia kontroli i dyskryminacji w niektórych narodach o najgorszych wskaźnikach wolności religijnej. W Chinach komuniści prześladują grupy religijne za pomocą 626 mln kamer inwigilacyjnych i skanerów smartfonów wyposażonych w sztuczną inteligencję.
j.k.
Zlikwidują szkołę
BRZEŚĆ
Szkoła Polska w tym mieście ma zostać zlikwidowana. Tak zdecydował sąd gospodarczy obwodu brzeskiego, rozpatrując wniosek prokuratury wobec stowarzyszenia Szkoła Polska w celu – jak to określono – ochrony państwowych i społecznych interesów. Ma być to efekt zastrzeżeń białoruskich władz co do zorganizowanych 28 lutego w tej placówce oświatowej obchodów Dnia Żołnierzy Wyklętych. W związku z organizacją święta wszczęta została sprawa karna z artykułu dotyczącego rozpalania nienawiści na tle narodowościowym i religijnym. Stało się to też pretekstem do zatrzymania dyrektorki szkoły Anny Paniszewy, a potem aresztowania czworga działaczy Związku Polaków na Białorusi na czele z prezes tej organizacji Andżeliką Borys. Zostali oni oskarżeni o rzekome propagowanie nienawiści na tle narodowościowym.
j.k.
REKLAMA
W intencji porwanych
HAITI
Trzy dni trwał protest wszystkich katolickich instytucji, łącznie ze szkołami i uniwersytetami. Jego uczestnicy domagali się uwolnienia porwanych w Port-au-Prince: pięciu księży, dwóch zakonnic i dwojga świeckich. Na modlitwach w intencji uwolnienia uprowadzonych w świątyniach gromadziły się setki wiernych. Wśród zakładników co najmniej dwie osoby mają obywatelstwo francuskie. Po kilku dniach przetrzymywania porywacze zwolnili 70-letnią matkę jednego z porwanych kapłanów. Szef porywaczy z gangu „400 Mawozo”, przedstawiający się jako Lanmo San Jou, w oświadczeniu radiowym podkreślił, że wśród ich więźniów najważniejsi są Francuzi. – Jeśli Haiti jest takie, jakie jest, to dzięki Francuzom – powiedział. Zażądał od Francji „odszkodowania”, nie wyjawił jednak, w jakiej wysokości. – Jeśli nie otrzymamy pieniędzy, zagłodzimy więźniów – zagroził. Żądanie to nawiązuje do wysokich odszkodowań, które Paryż zażyczył sobie w 1804 r., przekazując ten wyspiarski karaibski kraj w ręce jego mieszkańców. Hierarchowie zapewnili, że chcą pozostawać w kontakcie z porywaczami, o ile jest to możliwe. Francuska agencja prasowa Franceinfo podała, że ks. Paul Dossous, przełożony generalny Towarzystwa Kapłanów św. Jakuba, oświadczył, że jeden z porwanych Francuzów jest misjonarzem działającym w Haiti od 1985 r. i już wcześniej został tam zaatakowany oraz postrzelony.
j.k.
Nadużyli władzy
IRLANDIA
Prymas Irlandii abp Eamon Martin uznał za prowokacyjny wprowadzony przez rząd zakaz publicznego sprawowania Mszy św. Kościół rozważa wstąpienie na drogę prawną w tej sprawie. Rząd wprowadził zakaz z powodu wykrycia przypadków kolejnej indyjskiej mutacji wirusa – indyjskiego wariantu COVID-19. W czasie spotkania z biskupami irlandzkimi, w tym z abp. Martinem, premier Irlandii Micheál Martin zapewnił, że rozumie znaczenie praktykowania wiary, w tym samym czasie jednak minister zdrowia Stephen Donnelly podpisał rozporządzenie zezwalające wyłącznie na wirtualne nabożeństwa. Arcybiskup Martin uznał wprowadzenie blokady publicznego kultu w sposób tajny, bez uprzedzenia i konsultacji – mimo zapewnień, że tak się nie stanie – za rozczarowujące. Niedawno najwyższy sąd cywilny w Szkocji orzekł, że wprowadzony przez rząd całkowity zakaz publicznego kultu był niezgodny z prawem. Decyzję tę określono jako „nadzwyczajne nadużycie władzy państwa”. Przeciw niej wystąpił ks. Tom White z kościoła św. Alfonsa w Glasgow, a jego pozew wsparło ponad 20 przywódców religijnych. Kościoły w Szkocji otwarto po niespełna 3 miesiącach blokady.
j.k.
REKLAMA
Wspólne dobro
WATYKAN
„Potrzeba woli politycznej, która będzie miała odwagę dokonania zmian priorytetów, aby ubodzy nie płacili najwyższej ceny za dramaty dotykające ludzkość” – te słowa papież Franciszek skierował w przesłaniu do Sekretariatu Generalnego Iberoamerykańskiego. W czasie pandemii społeczność międzynarodowa powinna zaangażować się i zjednoczyć w duchu odpowiedzialności i braterstwa – powiedział Franciszek i zaznaczył, że powszechne uodpornienie ludzkości przez szczepionkę przeciw COVID-19 powinno być traktowane jako „dobro wspólne”, do którego dostęp należy zapewnić wszystkim, zwłaszcza najbardziej bezbronnym i potrzebującym.
j.k.
W trosce o rozwój
PAPIEŻ DO POLAKÓW
Franciszek zachęcił Polaków do troski o rozwój duchowy i ludzki. Święty Wojciech był człowiekiem głębokiej wiary, modlitwy i męstwa, a jego męczeństwo stało się fundamentem tożsamości Kościoła w Polsce. – Niech wyprosi wam u Boga odwagę w wierze, rozwój ludzki i społeczny oraz wzrost duchowy waszej ojczyzny – powiedział Ojciec Święty, pozdrawiając Polaków w czasie audiencji ogólnej, która była transmitowana przez media watykańskie z biblioteki Pałacu Apostolskiego.
j.k.
REKLAMA
Błogosławieni męczennicy
Gwatemala
23 kwietnia w Santa Cruz del Quiché kard. Álvaro Leonel Ramazzini ogłosił błogosławionymi dziesięciu męczenników: trzech kapłanów i siedmiu świeckich, w tym nieletniego chłopca, pochodzących z tej diecezji. Są oni ofiarami krwawej dyktatury, rządzącej Gwatemalą z krótkimi przerwami w latach 1960-96, które zginęły męczeńską śmiercią w latach 1980-91.
Do chwały ołtarzy zostali wyniesieni: księża José María Gran, Faustino Villanueva i Juan Alonso oraz świeccy: 12-letni Juan Barrera Méndez, Domingo del Barrio Batz, Tomás Ramírez Caba, Nicolás Castro, Reyes Us Hernández, Rosalío Benito i Miguel Tiú Imul.
Górzysty departament Quiché ze względu na swe ukształtowanie jest w znacznym stopniu odcięty od reszty kraju i bardzo biedny. Większość jego mieszkańców stanowią Indianie należący do różnych grup etnicznych, z których największe to Kicze, Ixil i Keczua. Od 1955 r. pracowali tam m.in. misjonarze Najświętszego Serca Pana Jezusa. Ze względu na sytuację finansową, która nie pozwoliła w tamtym czasie na kształcenie rodzimego duchowieństwa, posługę duszpasterską pełnili głównie kapłani zagraniczni i to oni zapłacili własnym życiem za sprzeciwianie się wielkim posiadaczom ziemskim i obronę wyzyskiwanej ludności indiańskiej.
m.k.
W pogoni za Stanami
CHINY-USA
Do końca 2030 r. Chiny mogą się stać największą gospodarką świata – tak wynika z analiz międzynarodowych ekspertów. W tym i ubiegłym roku pogoń Chin za USA przyśpieszyła, co jest w dużym stopniu efektem pandemii. Gospodarka USA mocno się skurczyła. Jeśli jednak zostaną zrealizowane wszystkie projekty, które ma do wykonania amerykańska administracja, tj. wsparcie gospodarki i infrastruktury, wynik tej rywalizacji nie jest pewny. Oba mocarstwa będą wymagały od dotychczasowych partnerów opowiedzenia się po którejś ze stron. – Mamy wypowiedzi ważnych polityków, że w perspektywie najbliższych lat będziemy musieli wybrać: albo USA, albo Chiny – ocenia znany ekonomista i analityk rynków finansowych Marek Zuber. Przed rewolucją przemysłową Chińczycy dysponowali największą gospodarką świata. Na przełomie XIX i XX wieku natomiast to USA stały się mocarstwem gospodarczym. – Teraz Chiny, według Chińczyków, wracają na przynależne im miejsce – ocenia Zuber.
j.k.
REKLAMA
Konstytucja ważniejsza
FRANCJA
Rada Stanu – odpowiednik najwyższego sądu administracyjnego – potwierdziła, że konstytucja pozostaje nadrzędna wobec prawa europejskiego. Rada zweryfikowała, czy stosowanie prawa europejskiego nie narusza wymogów francuskiej konstytucji w kwestii gromadzenia danych operatorów telekomunikacyjnych. Po wyjaśnieniach TSUE Rada zbadała zgodność francuskich ram prawnych z prawem europejskim. „Rada Stanu przypomina, że francuska konstytucja pozostaje nadrzędną normą prawa krajowego. W konsekwencji należy sprawdzić, czy stosowanie prawa europejskiego, określone przez TSUE, nie narusza w praktyce wymogów konstytucyjnych” – stwierdzono w uzasadnieniu decyzji, z czego powinni być zadowoleni szczególnie Polacy i Węgrzy.
j.k.
Amazon cenzuruje
GENDER RZĄDZI
Serwis Amazon.com wycofał ze sprzedaży dwie książki. Miały one być obraźliwe i naruszały regulamin portalu. Chodzi m.in. o książkę Marii Keffler pt. Desist, Detrans, & Detox: Getting Your Child Out of the Gender Cult. Jest to przewodnik dla rodziców, którzy nie chcą postrzegać „tożsamości płciowej” w formie narzucanej przez zwolenników ideologii gender. – Chciałabym wiedzieć, czy ktoś w Amazonie rzeczywiście książkę przeczytał. Chciałabym też, aby powiedzieli, co konkretnie uważają w niej za problematyczne – mówi autorka. Amazon miał tę książkę w sprzedaży przez tydzień, a potem ją wycofał. Amazon jest największym amerykańskim pracodawcą w Polsce, zatrudnia kilkanaście tysięcy osób.
w.d.
REKLAMA
Rosja na wojnie
CZECHY-ROSJA
To już nie są dyplomatyczne prztyczki w nos, potyczki czy nawet bitwa. Trwa wojna dyplomatyczna między Czechami a Rosją. Winnego łatwo wskazać – złapano go nawet za rękę, bo zaczęło się od wydalenia przez Czechy 18 rosyjskich szpiegów, którzy odpowiadają za wybuch w składach amunicji w Vrběticach w pobliżu granicy ze Słowacją w 2014 r. Dwaj z nich – Rusłan Boszyrow i Aleksandr Pietrow – brali również udział w próbie zamordowania Siergieja Skripala w Salisbury w 2018 r. Na ten gest mściwie odpowiedzieli ludzie Władimira Putina: 20 pracujących w Rosji czeskich urzędników dostało dobę na spakowanie swoich rzeczy i powrót do kraju. Eksperci ds. polityki międzynarodowej nie mają wątpliwości, że obecny kryzys to sondaż: Rosjanie sprawdzają, na ile mogą sobie pozwolić. – Odpowiedź strony rosyjskiej była nieproporcjonalna i sparaliżowała pracę naszej ambasady – ocenił szef czeskiej dyplomacji Jakub Kulhánek. Czesi zażądali cofnięcia wydalenia 20 pracowników rosyjskiej ambasady i zapowiedzieli wydalenie 60 rosyjskich dyplomatów – tak, by odpowiadało to liczbie ich przedstawicieli w Moskwie. Jak ta wojna się skończy – nie wiadomo. W tle są napięcia na linii Rosja – Stany Zjednoczone. USA nałożyły kolejne sankcje na Rosję i wydaliły 10 podejrzanych o szpiegostwo dyplomatów. Polska natomiast odwołała 3 rosyjskich urzędników, a Rosja w odpowiedzi odesłała 5 naszych rodaków.
w.d.
Chcemy jeździć
WIELKA MAJÓWKA
Hotele w Polsce są zamknięte, dlatego część z nas majówkę spędzi za granicą – podaje eSky.pl . W dniu ogłoszenia przedłużenia restrykcji liczba rezerwacji w tym serwisie wzrosła niemal dwukrotnie. Rekordy popularności bije Hiszpania. Raport Europejskiej Komisji Podróży pokazuje, że Polska jest w pierwszej piątce europejskich krajów deklarujących chęć szybkiego powrotu do podróżowania. W ciągu najbliższych 6 miesięcy zamierza podróżować prawie 80% Polaków. Za nami uplasowali się Niemcy (56,3%) i Holendrzy (55,8%). Ponad połowa turystów, którzy zarezerwowali majówkę w sieci agencyjnej Wakacje.pl , wybierze się do Egiptu lub Turcji. Menedżer ds. PR serwisu, Klaudyna Fudala, przewiduje, że zainteresowanie wycieczkami na przełomie kwietnia i maja utrzyma się do ostatniej chwili. Zarówno w Egipcie, jak i w Turcji podróżni muszą przedstawić negatywny wynik testu na obecność koronawirusa. Z tego obowiązku zwolnione są dzieci do 6. roku życia. Turyści, którzy lecą do egipskich kurortów, mogą wykonać test na miejscu, często na koszt biura podróży.
j.k.
REKLAMA
W szkołach o katastrofie
EDUKACJA
Minister edukacji i nauki Przemysław Czarnek zapowiedział, że w pracach nad nową podstawą programową zostanie również szczegółowo uwzględniona kwestia katastrofy smoleńskiej. – Jest to przecież jedno z najbardziej tragicznych wydarzeń w powojennych dziejach Polski – ocenił. – Mówimy tutaj o pewnych działaniach czy zaniechaniach ze strony tych, którzy wówczas rządzili, o odpowiedzialności politycznej, która spoczywa na Radzie Ministrów ówczesnego premiera Donalda Tuska – stwierdził. Do tej pory podstawy programowe w szkołach ponadpodstawowych zakładały nauczanie współczesnej historii do momentu przystąpienia Polski do Unii Europejskiej. – Kolejne prace nad podstawami programowymi, obejmujące wydarzenia z XXI wieku, na pewno szczegółowo i rzetelnie uwzględnią te z 10 kwietnia 2010 r. – powiedział minister.
j.k.
Koronawirus w Himalajach
KATMANDU
W bazie głównej pod najwyższą górą świata, Mount Everestem, potwierdzono pierwszy przypadek koronawirusa. Himalaista, który przygotowywał grupę wspinaczy do zdobycia szczytu, zachorował na COVID-19 i został ewakuowany do szpitala w Katmandu. W bazie pod Everestem nie ma możliwości przeprowadzania testów na koronawirusa. Początkowo sądzono, że zakażony cierpi na obrzęk płuc spowodowany przebywaniem na dużych wysokościach. Mimo pandemii nepalski rząd zdecydował, że nie zamknie się na himalaistów, którzy chcą zdobyć najwyższy szczyt świata. Aby wjechać do kraju, obowiązkowe jest jednak przeprowadzenie testu na obecność koronawirusa oraz odbycie kwarantanny tuż po przylocie.
j.k.",,https://www.niedziela.pl/numer/2021/18,Ks. Teodor Sawielewicz,https://www.niedziela.pl/artykul/153352/nd/Obserwator
Franciszek przekazał Armenii sprzęt medyczny do walki z COVID-19,"Papież Franciszek przekazał Armenii sprzęt medyczny do walki z koronawirusem. Wśród darów znalazł się nowoczesny ambulans oraz respiratory, które trafią do szpitala Redemptoris Mater w Aszocku. Nuncjusz Apostolski w tym kraju, abp José Avelino Bettencourt, podczas niedzielnej Mszy pobłogosławił także dodatkowy sprzęt przeznaczony do badań i leczenia COVID-19. Uroczystość odbyła się w Ordynariacie Ormiańskich Katolików w Kanakar. To kolejny dar Kościoła dla Armenii. Na początku 2020 r. kraj otrzymał respiratory od Caritas.","Transport darów trafił do Armenii dzięki Fundacji „Dobry Samarytanin”, działającej przy watykańskiej Dykasterii ds. Integralnego Rozwoju Człowieka. To jedno z wielu stowarzyszeń kościelnych zajmujących się pomocą humanitarną na całym świecie.
Szpital Redemptoris Mater w Aszocku prowadzony jest przez kamilianów, którzy od ponad 25 lat opiekują się pacjentami w regionie Południowego Kaukazu. Zapewnia opiekę zdrowotną za symboliczną opłatą. Najbiedniejszymi opiekuje się bezpłatnie.
Dar Franciszka to kolejny wyraz pamięci o Armenii, w intencji której Ojciec Święty modlił się podczas wielkanocnego orędzia „Urbi et orbi”. Papież wie, że ubiegły rok był dla tego kraju bardzo trudnym czasem. Ormianie nie tylko zmagali się z pandemią, ale także stanęli w obliczu wojny w Górskim Karabachu, w której ponieśli porażkę z Azerbejdżanem. W wyniku konfliktu nastąpił podział tego regionu, co uczyniło go jeszcze bardziej osłabionym i biednym. Tysiące ludzi musiało opuścić swoje domy i wioski, aby szukać schronienia w części pozostającej przy Armenii. Kościół wciąż pomaga tysiącom rodzin udzielając im schronienia oraz dostarczając pomoc żywnościową i medyczną.","Łukasz Sośniak SJ
/vaticannews.va
/Kanakar (KAI)",,Franciszek,https://www.niedziela.pl/artykul/67439/Franciszek-przekazal-Armenii-sprzet
Prawda o szczepionkach,"Technologia produkcji szczepionek wektorowych przeciw COVID-19 stosowanych w Polsce ma niemoralną genezę, ale wierni Kościoła mogą je stosować – to główne wnioski z dokumentu Zespołu Ekspertów ds. Bioetycznych KEP.","W produkcji szczepionek firmy AstraZeneca i Johnson&Johnson korzystają z linii komórkowych stworzonych na materiale biologicznym pobranym od dzieci zabitych w wyniku aborcji w latach 70. i 80. ubiegłego wieku. – Od tego czasu powstało wiele modyfikacji tych komórek. Są one namnażane w fabrykach na całym świecie. Na badaniach tych linii komórkowych oparta jest współczesna medycyna i wiele powszechnie stosowanych szczepionek – mówi Niedzieli prof. dr hab. n. med. Andrzej Kochański, wybitny genetyk i ekspert Konferencji Episkopatu Polski do spraw bioetycznych.",Artur Stelmasiak,https://www.niedziela.pl/numer/2021/17,szczepionka,https://www.niedziela.pl/artykul/153249/nd/Prawda-o-szczepionkach
Przewodniczący Zespołu ds. Bioetycznych KEP: zachęcam do szczepień,"- Stanowisko Przewodniczącego Zespołu KEP ds. Bioetycznych KEP to zachęta do szczepień – podkreśla autor dokumentu, bp Józef Wróbel. Jak zaznacza, opublikowany 14 kwietnia tekst jasno stwierdza, że ze wszystkich dostępnych obecnie w Polsce szczepionek można korzystać, choć produkcja niektórych z nich budzi zastrzeżenia etyczne.","Przewodniczący Zespołu ds. Bioetycznych KEP, bp Józef Wróbel, powiedział w rozmowie z KAI, że opublikowany przez niego 14 kwietnia dokument zachęca, a wręcz wzywa do szczepień. Podkreślił, że tekst jest kontynuacją stanowiska Zespołu ds. Bioetycznych KEP, opublikowanego 23 grudnia 2020 r., w którym kwestia ta została szerzej omówiona. Tym razem potraktowano ją bardziej skrótowo, jedynie ze względu na to, by nie powtarzać pewnych treści.
Zasadniczym celem obu dokumentów, które należy traktować łącznie, jest zachęta do szczepień. -To jest kwestia życia i zdrowia ludzi, całego społeczeństwa. Bardzo ważny jest więc aspekt odniesienia się do wspólnego dobra – powiedział bp Wróbel. Podkreślił, że interpretacja, zgodnie z którą dokument nawet pośrednio miałby zniechęcać do szczepień, jest interpretacją zdecydowanie fałszywą. – Kościół nie jest przeciwko szczepionkom – podkreślił.
Przewodniczący Zespołu ds. Bioetycznych KEP zaznaczył, że dokument zwraca uwagę na problemy etyczne związane z produkcją szczepionek firm AstraZeneca i Johnson&Johnson, korzystających z technologii, która u swego podłoża jest niemoralna. W tekście zawarta jest zachęta, by w sytuacji, gdy istnieje możliwość wyboru, wybrać szczepionkę, której produkcja nie budzi omówionych w dokumencie zastrzeżeń.
Bp Wróbel wskazuje jednocześnie, że w sytuacji, gdy nie ma takiego wyboru lub gdy wybór wiązałby się z trudnością lub z odroczeniem szczepienia, można bez żadnych moralnych skrupułów zaszczepić się tą szczepionką, która jest w danym momencie dostępna lub przeznaczona dla danej grupy zawodowej. Nikt nie musi też szukać szczepionki wolnej bez zastrzeżeń, jeżeli już wcześniej zaszczepił się AstrąZeneca lub Johnson&Johnson.
Jak wskazuje bp Wróbel, ważne jest jednak, by w jakiś sposób zaznaczyć swój sprzeciw wobec aborcji i wykorzystywania do produkcji szczepionek komórek, których uzyskanie wiązało się z dokonaniem niegdyś tej procedury. Dokument podpisany przez bp. Wróbla zachęca, by zwłaszcza osoby, które w związku z ograniczoną możliwością wyboru szczepią się szczepionkami firm AstraZeneca czy Johnson&Johnson, zwracały na to uwagę, czy to w punkcie szczepień, czy poprzez list skierowany do odpowiednich instytucji. Zdaniem bp. Wróbla manifestacja sprzeciwu wobec aborcji może mieć różną formę. Może to być również udział, w stosownym momencie, np. w „Marszu dla życia”.
REKLAMA
Przewodniczący Zespołu ds. Bioetycznych KEP podkreśla też, że opublikowany 14 kwietnia dokument, wbrew pojawiającym się interpretacjom, w całości pokrywa się ze stanowiskiem Stolicy Apostolskiej, wyrażonym w nocie Kongregacji Nauki Wiary opublikowanej najpierw w Instrukcji Dignitas Personae z 8 września 2008, a następnie w Nocie na temat moralnej oceny stosowania niektórych szczepionek przeciw Covid-19 z 21 grudnia 2020 r.
– Nie jest prawdą, że przewodniczący Zespołu ds. bioetycznych KEP przedstawia te kwestie inaczej lub bardziej rygorystycznie. Być może ktoś może dojść do takich wniosków, jeśli nie czytał dokumentu Stolicy Apostolskiej lub zna go jedynie z omówień medialnych – powiedział KAI bp Wróbel. Jak podkreślił, taka sytuacja jest godna ubolewania. Wystarczy przytoczyć jedno stwierdzenie z dokumentu z 21.12.2020 r.: „dozwolony użytek takich szczepionek [jak AstraZeneca lub Johnson&Johnson - KAI] nie zakłada i nie może zakładać w żaden sposób moralnej akceptacji dla użycia linii komórkowych pochodzących z abortowanych płodów” (nr 4).
Odnosząc się do szerokiej dyskusji w mediach, również mediach społecznościowych, związanej z opublikowanym 14 kwietnia stanowiskiem, bp Wróbel podkreślił, że choć szeroka dyskusja nad tym problemem jest zjawiskiem pozytywnym, można ubolewać, że tak mało jest w tej debacie głosów merytorycznych.
– Odnoszę wrażenie, że wiele osób wypowiadających się na ten temat nie przeczytało uważnie dokumentu. Opierają się na omówieniach prasowych, na samych depeszach lub wręcz na samych sensacyjnie sformułowanych tytułach medialnych, co powoduje niezrozumienie i fałszywy odbiór całości – dodał, zachęcając do uważnej lektury zarówno stanowiska przewodniczącego zespołu KEP jak i noty Kongregacji Nauki Wiary.","maj
/Warszawa (KAI)",,episkopat,https://www.niedziela.pl/artykul/67116/Przewodniczacy-Zespolu-ds-Bioetycznych
Papież do biskupów Brazylii: tylko w jedności przezwyciężymy pandemię,"Tylko w jedności przezwyciężymy pandemię – powiedział papież Franciszek w wideoprzesłaniu do biskupów brazylijskich, którzy zgromadzili się online na 58. zgromadzeniu plenarnym konferencji episkopatu. Jego tematem słowo Boże jako podstawa duszpasterstwa.","Papieskie przesłanie rozpoczyna się od wyrazów bliskości wobec tysięcy rodzin, które straciły swych bliskich z powodu COVID-19. Franciszek podkreślił, że zmarli młodzi i starzy, ojcowie i matki, lekarze i wolontariusze, bogaci i biedni, księża i biskupi. Jednak „nasza wiara w zmartwychwstałego Chrystusa pokazuje, że można przetrwać ten tragiczny moment”.
Papież zapewnił, że można przezwyciężyć pandemię, jej skutki, ale „tylko, gdy pozostaniemy w jedności”. Wezwał Kościół w Brazylii, by był narzędziem pojednania, jedności, przekraczania podziałów i niezgody. Jedynie działając razem na wszystkich szczeblach życia społecznego będzie można „przezwyciężyć nie tylko koronawirusa, ale również tyle innych wirusów, które od dawna zakażają ludzkość”, takie jak „wirus obojętności, który rodzi się z egoizmu i powoduje nierówności społeczne”.","pb (KAI
/SIR)
/Watykan",,papież Franciszek,https://www.niedziela.pl/artykul/67077/Papiez-do-biskupow-Brazylii-tylko-w
Włoski watykanista: Co dalej z reformą watykańskich mediów?,"Czy zostanie powołana Watykańska Agencja Informacyjna, której zadaniem byłoby przekazywanie informacji związanych z Ojcem Świętym w formie depesz? - rozważa włoski watykanista Andrea Gagliarducci. W artykule dla KAI pt. ""Co dalej z reformą watykańskich mediów?"" zwraca uwagę, że w obecnej reformie watykańskich mediów brakuje planu z prawdziwego zdarzenia, często brakuje też wewnętrznej koordynacji pomiędzy biurami prasowymi poszczególnych dykasterii.","Publikujemy tekst artykułu.
Powołanie Watykańskiej Agencji Informacyjnej – tak może wyglądać kolejny krok trwającej reformy watykańskich mediów. Agencji, związanej ze Stolicą Apostolską, której zadaniem byłoby przekazywanie informacji związanych z Ojcem Świętym w formie depesz. Pomysł ten, dyskutowany już od dłuższego czasu, odpowiadałby dwu kryteriom. Po pierwsze: zapewniłby pełną obsługę informacyjną, także w postaci depesz, których watykańskie środki komunikacji do tej pory nie dostarczały. Po drugie: stworzyłby projekt rozwoju watykańskich mediów atrakcyjny dla nowych darczyńców.
Owo drugie kryterium jest rzecz jasna ważniejsze. Przebudowa watykańskich mediów trwa tymczasem już szósty rok. W międzyczasie utworzono najpierw komisję, a następnie komitet do przeprowadzenia tej reformy. Swoje funkcje pełniło w tym czasie dwóch kolejnych prefektów Sekretariatu ds. Komunikacji (późniejszej Dykasterii ds. Komunikacji), czterech szefów Biura Prasowego Stolicy Apostolskiej (trzej docelowo i jeden ad interim), dwóch redaktorów naczelnych L’Osservatore Romano i dwóch dyrektorów wydawnictwa Libreria Editrice Vaticana. Przez pewien czas brakowało redaktora programowego, którego wybrano dopiero w 2018 r. powołując na to stanowisko wieloletniego watykanistę Andreę Torniellego.
Wyjaśnijmy, sektor medialny w Watykanie składa się z serii rozmaitych mediów, które rozwijały się niezależnie. Składa się nań Radio Watykańskie, powstałe 90 lat temu, jako ""futurystyczny"" projekt, niosący głos papieża i Kościoła na cały świat, w tym do najbardziej niedostępnych miejsc na ziemi; L’Osservatore Romano, dziennik Stolicy Apostolskiej założony w 1861 r. aby mógł wybrzmieć papieski głos w sprawie, którą Pius IX nazywał „spiskiem historii przeciwko prawdzie”, czyli po brutalnym położeniu kresu Państwu Kościelnemu przez włoskie wojska; wydawnictwo Libreria Editrice Vaticana wraz z drukarnią Poliglotta istniejące od 1926 r. oraz najnowsze medium czyli telewizja CTV, założona w 1983 r.
REKLAMA
Do tych mediów dołącza Papieska Rada ds. Środków Społecznego Przekazu, powstała po Soborze Watykańskim II jako część refleksji Kościoła nad narzędziami komunikacji. Nie można też zapomnieć o Biurze Prasowym Stolicy Apostolskiej, które powstało w okresie powojennym jako Biuro Prasowe L’Osservatore Romano, było „domem” dziennikarzy zajmujących się Watykanem i służyło rozpowszechnianiu oficjalnych informacji.
Wszystko to zebrał w sobie potężny projekt Vatican News, powstały w obrębie największej z dykasterii: Dykasterii ds. Komunikacji. W odróżnieniu od wielu niezależnych instytucji, jest to jedno medium mówiące wieloma głosami, ale podległe mniej więcej tej samej linii programowej. Zmienił się także sposób zarządzania informacjami. Od samego początku to Sekretariat Stanu, jako papieski sekretariat, zarządzał biuletynami podległego mu (z woli Jana Pawła II) Biura Prasowego. Tymczasem obecnie to Dykasteria ds. Komunikacji kontroluje Biuro Prasowe, podczas gdy Sekretariat Stanu odpowiada za filtrowanie informacji – choć nie wszystkich.
Patrząc z zewnątrz, wydaje się, że w obecnej reformie watykańskich mediów brakuje planu z prawdziwego zdarzenia (często brakuje też wewnętrznej koordynacji pomiędzy biurami prasowymi poszczególnych dykasterii i nie wydaje się, żeby miało się to zmienić). Albo też, że owszem, plan istnieje, a jego głównym założeniem jest racjonalizacja wydatków Stolicy Apostolskiej, czyli: cięcie kosztów. Bowiem sektor medialny jest tym, który kosztuje Stolicę Apostolską najwięcej, przynosząc zarazem najmniej zysków. To, że pierwszym celem reformy watykańskich mediów są względy ekonomiczne, można było wywnioskować już na podstawie tego, że powstanie pierwszej komisji ds. komunikacji, na czele której stanął lord Christopher Patton, ogłosił ówczesny prefekt Sekretariatu ds. Gospodarki kard. George Pell, włączając tę restrukturyzację w część wielkiego planu reformy watykańskiej gospodarki.
REKLAMA
Jakie były zatem jak dotąd wytyczne tych przekształceń? Po pierwsze: pełna modernizacja. Znika Radio Watykańskie, zastępowane portalem Vatican News, o bardziej nowoczesnym układzie, zintegrowanym z kanałami video, pozwalającymi na śledzenie na żywo papieskich transmisji. Tradycyjne dziennikarstwo ustępuje miejsca konwergencji mediów, a teksty pisane wykorzystuje się w radiu, w materiałach video, także w L’Osservatore Romano, a także książkom „promującym” obecny pontyfikat, by jak najlepiej wykorzystać markę, jaką jest papież Franciszek.
Rzecz jasna, wszystko to ma swoje odbicie głównie w serwisie włoskojęzycznym. Serwisy Vatican News redagowane w innych językach muszą zmagać się z ograniczoną liczbą pracowników i ""trudnymi"" godzinami pracy. Niekiedy są bardziej niezależne, ponieważ niewielu może skontrolować treści publikowane w poszczególnych językach. Ale równocześnie są mniej widocznej i bardziej ograniczone.","tłum. azr (KAI)
/Rzym",,Watykan,https://www.niedziela.pl/artykul/67024/Wloski-watykanista-Co-dalej-z-reforma
Duszpasterstwo w czasie pandemii,"Od ponad roku świat skupia się na walce z COVID-19. To czas, który wymaga wielu zmian i przystosowania się do panujących warunków.","Przed nowymi zadaniami stanęli duszpasterze, którzy musieli dostosować swoje działania do panujących obostrzeń.
DDM
– Marzec ubiegłego roku to był dla nas trudny moment. Grupa naszych wiernych przebywała na pielgrzymce w Fatimie (próbowano nas za to atakować). W tym czasie musieliśmy przeorganizować naszą pracę, by spełniać wymagania sanitarne. Potrzebne było przygotowanie świątyni i wiernych od strony higienicznej – tzw. DDM (dezynfekcja – dystans – maseczka). W momentach gdy było najtrudniej, szukaliśmy wsparcia u sponsorów, ludzi dobrej woli, którzy mogli nam pomóc w zorganizowaniu np. pojemników do dezynfekcji rąk. Umocowaliśmy je później przy wejściu do kościoła. Spotkaliśmy się w tym czasie z wielką życzliwością ludzi – zaznacza ks. Zbigniew Słobodecki, proboszcz parafii św. Andrzeja Boboli w Miliczu.
Przygotowanie świątyni do wszelkich zaleceń jest ważne. Ważne jest też, aby sami wierni przychodzący do kościoła chcieli się do nich stosować. Dotyczy to nie tylko posiadania maseczki, dezynfekcji rąk, ale także godnego i we właściwy sposób przyjmowania Komunii św. – Dzisiaj większych problemów nie ma. Ludzie nauczyli się już, w którym miejscu i w jaki sposób mogą przyjąć Komunię św., a przy tym zachować bezpieczeństwo, oraz jak funkcjonować w przestrzeni kościoła – podkreśla proboszcz z Milicza.
Chorzy w covidzie
Utrudniony kontakt ze swoimi duszpasterzami mają także osoby chore, przebywające w szpitalach czy domach opieki społecznej. – Pojawiły się ograniczenia w posłudze duszpasterskiej odnośnie do dwóch naszych kaplic. Jednej w DPS, a drugiej w szpitalu. Byliśmy cały czas z posługą sakramentalną w niebezpieczeństwie śmierci, ale nie mieliśmy możliwości odprawienia coniedzielnej Mszy św. Dopiero gdy wszyscy mieszkańcy DPS zostali zaszczepieni, na nowo pojawiła się możliwość odprawiania tam Eucharystii. W szpitalu nasza posługa wygląda różnie, w zależności od sytuacji. Gdy nasz milicki szpital był jednoimienny, byliśmy do dyspozycji tylko na wezwanie. Po czasie odwilży, teraz szpital znów jest covidowy, więc zawiesiliśmy naszą posługę – opowiada ks. Zbigniew Słobodecki.
REKLAMA
W Miliczu wielu wiernych korzystało z posługi sakramentalnej w pierwsze piątki i soboty miesiąca. Dlatego też i w tym zakresie zmieniły się zasady obecności kapłana z Najświętszym Sakramentem w domach osób chorych. – W czasie pandemii powstała atmosfera lękowa. To spowodowało, że odwiedziny kapłana w domu ograniczały się do 2-3 osób. Taka była chwila i taki czas. Dzisiaj część chorych korzysta z posługi sakramentalnej, ale u wielu lęk pozostał, nawet u osób już zaszczepionych. Widzimy przez to, że COVID-19 zadziałał także na psychikę ludzi, co pokazuje jasno, że nic już nie wróci do stanu sprzed pandemii. Być może jest to czas oczyszczenia ludzi wierzących, lecz nie zapominajmy – strach także niesie spustoszenie w kwestii wiary – zaznacza ks. Słobodecki.
Młodzi bez wspólnoty
Parafia św. Andrzeja Boboli w Miliczu przed lockdownem mogła pochwalić się dużą frekwencją wiernych na Eucharystii. Wprowadzane ograniczenia sprawiały, że nie każdy mógł w sposób bezpośredni korzystać z sakramentów. – Dostajemy sygnały, że wielu osobom brakuje regularności uczestnictwa w życiu sakramentalnym Kościoła. Zwłaszcza osobom, dla których Eucharystia była wyznacznikiem życia. Wśród nich jest wielu młodych. Oni podkreślają, że szkoła i praca zdalna ich męczy. Są wyczerpani psychicznie. Brakuje im kontaktu z rówieśnikami, przyjaciółmi, wspólnego przeżywania, także bycia razem w działalności przy kościele. Pamiętam, jak rok temu podczas Triduum Paschalnego mogło być w świątyni tylko 5 osób i z jaką siłą posługujący chcieli być przy ołtarzu. Byli tacy, którzy uczestnicząc w domu we Mszy św. on-line, ubierali komże, bo przypadał ich dyżur. Dla chłopaków służących przy ołtarzu ten czas to było wyzwanie. Tak samo szokiem dla nich był brak możliwości uczestniczenia w Triduum. Wiele łez wtedy popłynęło. To, co się wydarzyło w ich sercach, to tylko Pan Bóg wie – podkreśla ks. Zbigniew.
REKLAMA
Kościół on-line
Pomocą w łączności ze wspólnotą parafialną stały się media społecznościowe. Są one pomocą, ale nigdy nie zastąpią rzeczywistej obecności. – Pandemia wymusiła na nas nowe działania duszpasterskie. Musieliśmy nauczyć się przejść w strefę internetu. Dzięki życzliwości parafian, zaznajomionych w obsłudze mediów lokalnych i parafialnych, bardzo szybko trafiliśmy z transmisjami na naszą stronę facebookową. Rozpoczęliśmy od drugiej niedzieli od ogłoszenia ograniczeń. To zmusiło nas do zainstalowania stałej kamery. Dzięki temu na kanale Telewizji Powiatu Milickiego jest całodobowa transmisja z naszej świątyni. Drugie źródło, to nasz kanał facebookowy. Bardzo dobrze prowadzone są nasze media parafialne, co pomaga w komunikacji pomiędzy nami, duszpasterzami a wiernymi – podkreśla ksiądz proboszcz.
Wiarą w lęk
W tym trudnym czasie pomocą w przezwyciężeniu lęku jest wiara. Mimo że większość miejsc w przestrzeni publicznej jest zamknięta, kościoły dla wiernych stoją otworem, aby móc umocnić się na tej drodze. – Wprowadziliśmy adorację od godziny 15.00 i pełniliśmy dyżury w konfesjonale. Staraliśmy się wspierać naszych wiernych. Niektórzy z obawami przychodzili i prosili o Komunię św. indywidualną. Strach, lęk, troska o życie i zdrowie brały górę. Transmitowaliśmy Drogi Krzyżowe dla dzieci, młodzieży, dorosłych. Należało przeorganizować nasze działania. Przygotowaliśmy dodatkowe Eucharystie, aby więcej osób mogło przyjść do kościoła. To zmobilizowało nas do podejmowania nowych zadań, by usprawnić nasze duszpasterstwo. Wszystkie ręce poszły na pokład. Każdy jak mógł, pomagał, abyśmy mogli funkcjonować. W ubiegłorocznym Wielkim Poście nie mogły się odbyć rekolekcje. Postanowiliśmy, że się jednak odbędą, ale poprowadzi je nasz wikariusz, ks. Marcin. Pamiętam, jak leciały mu łzy, bo nie jest łatwo mówić, patrząc w ekran, a jednocześnie widząc puste ławki w kościele. Przeżycie tych rekolekcji przez osoby w nich uczestniczące zrobiło na nas duże wrażenie. Stworzyliśmy dodatkowo okazję do spowiedzi, nie zrezygnowaliśmy z „Nocy Konfesjonałów” i innych możliwości udzielania sakramentów – mówi ks. Słobodecki.
REKLAMA
Miliczanie razem
W milickiej parafii jest wiele wspólnot, które przez pewien czas zawiesiły swoją działalności. – Jedyną wspólnotą, która spotykała się na Eucharystii, był neokatechumenat, oczywiście z zachowaniem wszystkim obostrzeń. Dziś powoli wspólnoty wracają do swojej formacji. Jest to trudne, ponieważ należy stworzyć bezpieczne warunki, ale takie, by można było swobodnie się komunikować. Spotkania odbywają się w kościele albo w dużych salach w okolicy. Ministranci potrzebowali spotkań najbardziej. Tęsknili za służeniem, a w tegoroczne Triduum bardzo się cieszyli, że mogą wspólnie zrobić asystę przy ołtarzu – mówi proboszcz z Milicza.
Ks. Zbigniew Słobodecki patrzy pozytywnie w przyszłość. Zaznacza, że ten czas jest trudny, ale przynosi wiele dobra. Piękną rzeczą są także gesty życzliwości, których duszpasterze doświadczają w swojej posłudze pośród wiernych.",Ks. Łukasz Romańczuk,https://www.niedziela.pl/numer/2021/16,duszpasterstwo,https://www.niedziela.pl/artykul/153228/nd/Duszpasterstwo-w-czasie-pandemii
Dzień męczeństwa bł. Rolando Rivi – ofiary komunistycznego barbarzyństwa,"13 kwietnia obchodzony jest Dzień Pamięci Ofiar Zbrodni Katyńskiej. Ale mało kto wie, że ten dzień jest również dniem męczeństwa młodego seminarzysty Rolando Rivi barbarzyńsko zamordowanego we Włoszech przez komunistycznych partyzantów, którzy w czasie II wojny światowej i już po jej zakończeniu dokonywali mordów na osobach konsekrowanych.","Przeczytaj także: Jestem Jezusa
To jedna z najciemniejszych stron włoskiego ruchu oporu, ukrywana z powodów ideologicznych. Między końcem 1943 r. a 18 kwietnia 1948 r. ponad 130 księży i zakonników zginęło z rąk komunistycznych partyzantów. Większość z nich – 93 – została barbarzyńsko zamordowana w regionie Emilia-Romania, a przede wszystkim w tzw. trójkącie śmierci, między miastami: Bolonia, Modena i Reggio Emilia. Najmłodszą ofiarą komunistycznego barbarzyństwa na tych ziemiach był wspomniany 14-letni seminarzysta Rivi – jego „winą” było to, że nosił sutannę i gromadził w kościele młodych z okolicy. Został bestialsko zabity przez członków partyzanckiego oddziału im. Garibaldiego w 1945 r. Niestety, przez wiele lat w książkach o historii i w mediach celowo pomijano milczeniem temat tych haniebnych faktów, by nie splamić „heroicznego” wizerunku komunistycznego ruchu oporu, wizerunku „czerwonych” barbarzyńców, którzy podawali się za demokratów tylko dlatego, że byli antyfaszystami. Prawda została wypaczona pod naciskiem „antyfaszystowskiej” retoryki i sfałszowanego przekazu historii, a Rolando Rivi, podobnie jak inne ofiary „czerwonych” partyzantów, został skazany na „damnatio memoriae” (łac. potępienie pamięci). Ale Kościół nie zapomina o swych męczennikach - 5 października 2013 r. w Modenie odbyła się Msza św. beatyfikacyjna Rolanda Rivi.
Włodzimierz Rędzioch
Aby przypomnieć historię tego młodego błogosławionego, dwa lata temu pojechałem do San Valentino di Castellarano, miejscowości u podnóża Apeninów, w prowincji Reggio Emilia, gdzie w miejscowym kościele znajdują się relikwie bł. Rolanda, by przeprowadzić rozmowę z ks. Antoniem Maffuccim – rektorem sanktuarium bł. Rolanda Rivi. Publikując powtórnie wywiad z ks. Maffuccim chciałem również przypomnieć jego postać, gdyż zmarł w zeszłym roku na Covid.",Włodzimierz Rędzioch,https://www.niedziela.pl/numer/2019/51,Włochy,https://www.niedziela.pl/artykul/66979/Dzien-meczenstwa-bl-Rolando-Rivi-%E2%80%93
Dla niego Kościół to Jezus. Ksiądz Dolindo - wielki Apostoł Miłosierdzia,"Chyba nikt w Polsce nie zna lepiej ks. Dolindo Ruotolo niż Joanna Bątkiewicz-Brożek - publicystka i autorka nagradzanych książek. W specjalnej rozmowie z Niedzielą opowiada o fenomenie doświadczonego kapłana z Neapolu, którego postawa pełna pokory i miłosierdzia może być dla nas, w tych niełatwych czasach najlepszym kierunkowskazem.","Damian Krawczykowski: Czy możemy powiedzieć, że ks. Dolindo to kapłan Miłosierdzia?
Joanna Bątkiewicz-Brożek: Zdecydowanie tak. Żyjąca rodzina ks. Dolindo podkreśla, że on pierwszy mówił o Miłosierdziu, jeszcze wcześniej niż Matka Speranza czy św. Faustyna. Oczywiście o Miłosierdziu Bóg mówi już w Starym Testamencie. Ks. Dolindo, jest jednak współczesnym świadkiem i wielkim Apostołem Miłosierdzia. Jego potężna autobiografia, pisana na wyraźne polecenie spowiednika, nosi w oryginale tytuł „Moje życie w planie wielkiego Bożego Miłosierdzia.”
Jeśli popatrzymy na życie mistyka z Neapolu, z czysto ludzkiego punktu widzenia, było to życie przegrane, naznaczone generalnie porażkami; najpierw bity i maltretowany przez ojca, często tak, że z jego chłopięcych pleców lała się krew, odrzucony przez rodzinę, zdradzony przez najbliższe mu dwie córki duchowe, wyrzucony głodem, bez możliwości obrony ze zgromadzenia wincentyjskiego, oskarżany o herezje, wielokrotnie przesłuchiwany przed Świętym Oficjum, odsunięty od ołtarza – w sumie prawie dziewiętnaście lat nie mógł odprawiać Mszy Świętej, przez krótki czas nawet przyjmować Jezusa Eucharystycznego, spowiadać, z zakazem głoszenia kazań. Wytykany palcami, musiał zmieniać często kościoły, żeby móc razem z wiernymi uczestniczyć w Eucharystii.
Potem jego komentarze do Pisma Świętego, po których nawracały się naprawdę setki ludzi a pół kolegium kardynalskiego pisało dziękczynne listy do ks. Dolindo za jego pracę, dzieła te wpisano na indeks. Cały czas rzucane kłody pod nogi. Cios za ciosem. Ostatnie dziesięć lat życia ks. Dolindo było fizyczną kalwarią. A on, na to wszystko, na każde z tych wydarzeń, zawsze patrzył jak na wypełnienie się woli Bożej i Miłosierdzia. Dziękował za nie. Całe swoje życie odbierał jako plan Miłosierdzia Bożego.
Wydawnictwo Esprit
No właśnie, te tragiczne, bolesne wydarzenia w życiu ks. Dolindo... Czy jego pokorna postawa może być dla nas dobrą nauką?
REKLAMA
Pokora ks. Dolindo stawia mnie na baczność. To jest znakomita lekcja. To jest też bardzo ciekawe, w kontekście dzisiejszych wydarzeń, trudnego czasu pandemii czy burzy w Kościele, tylu odejść, aktów apostazji…. Gdy zagłębiam się w listy ks. Dolindo, to one zawsze dają mi dużo siły. Ks. Dolindo wydaje się niemal krzyczeć: ufaj Bogu! I przyjmuj wszystko, a w każdym położeniu dziękuj! To co po ludzku jest ciężko przeżyć, według niego jest prezentem od Boga. Łaską, darem Miłosierdzia. W tych trudnościach doskonali się miłość. On tak przeżył swoje życie, dlatego był i jest potężnym Apostołem Miłosierdzia.
W czasie przeżywanych przez ks. Dolindo lokucjach wewnętrznych Matka Boża przedstawiała mu się bardzo często jako Matka Miłosierdzia. W latach dwudziestych, kiedy ks. Dolindo prawie rok spędza w Rzymie i jest przesłuchiwany przed Świętym Oficjum, Maryja przekazuje kapłanowi z Neapolu zapowiedź obecnie przeżywanych przez nas wydarzeń: że będziemy odsunięci od Eucharystii, będą ograniczone ceremonie, posługa kapłanów będzie ograniczona i pojawi się wiele trudności. Ale Maryja podkreśla wyraźnie: Nie bójcie się, bo to będzie czas potężnego Miłosierdzia Bożego. Czas, w którym jeśli całym sercem przylgnie się do Serca Jezusowego, tego przebitego na krzyżu, to wtedy wytrysną potężne łaski. W Miłosierdziu będziemy wzrastać.
Sama przeżywam ten czas – szczególnie z początku pandemii chwile największych ograniczeń w dostępie do liturgii – jako czas łaski, czas prawdy o sobie, czas przeżywania bliskości Taty, Boga który powołał mnie do życia. W Wielkanoc tego roku w moim kościele parafialnym w liturgii ze względu na obostrzenia, mogły uczestniczyć tylko 33 osoby. W Wielki Piątek przeżywaliśmy więc liturgię w domowym naszym Kościele. Na zakończenie nasz ksiądz proboszcz ogłosił, że kto z uczestników liturgii on-line chciałby przyjąć komunię, to zaprasza przed kościół za pół godziny. To była przejmująca chwila, bo na parking podjechało kilkadziesiąt samochodów, a z pobliskich domów wyszło mnóstwo ludzi. Wszyscy przed czasem. Zachowując posłusznie dystans – to podkreślam, że to nasz wyraz miłości do drugiego: maseczka, dystans, ćwiczenie posłuszeństwa w stosowaniu się do tych trudnych ograniczeń…
REKLAMA
W wielkiej ciszy i ze wzruszeniem przyjmowaliśmy Jezusa. W oczach wielu osób widziałam łzy. Przybiegli z miłości i tęsknoty za Jezusem, za wspólnotą.

PODZIEL SIĘ CYTATEM
Niedawno dzwonił do mnie przyjaciel kapucyn i mówi: bez przerwy przychodzą ludzie, którzy nie spowiadali się od lat, byli z daleka od Kościoła. Przez pandemię zatrzymali się i zobaczyli w swoim życiu pustkę i nagle wracają do Boga! Wiele cudów dzieje się w szpitalach, jest wiele heroizmu wśród lekarzy i kapłanów, którzy mimo zagrożenia chodzą z Jezusem Sakramentalnym na oddziały z chorymi na COVID-19.
REKLAMA
Sama w czasie czterech tygodni naprawdę ciężkiego przechodzenia tej choroby, doświadczyłam wielkiego serca ludzi, z policją włącznie, która sprawdzając czy dotrzymujemy kwarantanny pytała czy potrzeba nam pomocy, leków itd. To czas dla mnie doświadczenia także własnej słabości. A moc w słabości się doskonali. Dlatego wszystko co przeżywamy teraz jest potężnym momentem Miłosierdzia, każda trudność jest szansą. I życie Apostoła miłosierdzia z Neapolu jest jak podręcznik do tego jak przeżyć kryzys i burze życia!
Wielu dziś narzeka na Kościół, a ks. Dolindo był mu wierny do końca. Czy może nas to nauczyć miłości do Kościoła, mimo grzeszność i błędów niektórych ludzi, którzy ten Kościół tworzą?
Wszyscy tworzymy Kościół. Także ja i pan. I wszyscy jesteśmy grzesznikami. Jesteśmy jednym ciałem, a jak w ciele zaczyna gnić jakiś narząd czy pokaleczą się palce, dłonie to ból rozchodzi się po całym organizmie. Ks. Dolindo mówił, że szatan próbuje zawsze niszczyć Kościół od wewnątrz. Bo przed atakami z zewnątrz łatwiej się obronić. Książe ciemności wtłacza więc truciznę do środka, bo wtedy organizm trudniej stawia opór. Ale – i to zawsze ks. Dolindo powtarzał: bramy piekielne nie przemogą Kościoła! Ks. Dolindo to jest zdecydowanie drogowskaz i potężne światło, które Pan Bóg nam dzisiaj daje. Ks. Dolindo wytrzymał w bezgranicznym posłuszeństwie Kościołowi. On miał największe prawo rzucić sutannę, miał największe prawo obrazić się na Święte Oficjum, na metropolitę Neapolu. Mógł przecież obrazić się na swoich przełożonych, którzy go głodem zmusili do odejścia ze zgromadzenia a potem, do końca życia kapłana rozsyłali do biskupów szkalujące go listy. Mógł im grozić procesami o zniesławienie. A on to przyjmował i tych wszystkich ludzi kochał. Co więcej – nie pozwolił nigdy brzydko wyrażać się o żadnym kapłanie, biskupie, o komisarzach którzy go przesłuchiwali.
REKLAMA
Kiedy czytamy relacje z jego przesłuchań, to naprawdę były to momentami chwile wręcz uwłaczające godności kapłańskiej. Przeżył więzienie Macao przy Watykanie. I wytrwał w absolutnej miłości i wierności Kościołowi.
Dla niego Kościół to Jezusa. Napisał takie potężne słowa, które tak mocno podkreślam w książce „Jezus do duszy”, żeby zawsze pamiętać, że ktokolwiek nas zgorszy, choćby to byli najwyżsi hierarchowie Kościoła, to jest jeden, większy, potężniejszy i najważniejszy powód, dlaczego mamy kochać Kościół – jest nim Jezus Chrystus! Ten, który za Kościół przelał krew i przelewa Ją nadal na każdym ołtarzu świata, codziennie w czasie Eucharystii i jest w Kościele realnie obecny. „Ja jestem z wami do końca świata”.

PODZIEL SIĘ CYTATEM
Mamy taką piękną definicję Kościół jako Mistyczne Ciało Chrystusa. Ojciec Dolindo to jeszcze bardziej upraszczał, mówił, że Kościół to Jezus. Stąd – i to jest szalenie mocne w obecnym czasie - jeśli uderzam w kapłanów, jeśli uderzam w hierarchów, jeśli uderzam w Ojca Świętego – to uderzam w samego Jezusa Chrystusa. To jest tak mocne! Ks. Dolindo jest dla nas potężnym świadkiem.
Widzę jak wiele cudów się dzieje za przyczyną ks. Dolindo. Jak wiele osób nawraca się, czasem po 20 latach przystępuje do spowiedzi, są przypadki nawróceń ateistów, osób, które próbowały targnąć się na swoje życie, jest też sporo nowych powołań do kapłaństwa – sama spotkałam świeżo upieczonych seminarzystów w Rzymie, opisuje tą historię w książce „Jezu, ratuj!”.","Rozmawia: Damian Krawczykowski
/Niedziela",,miłosierdzie,https://www.niedziela.pl/artykul/66971/Dla-niego-Kosciol-to-Jezus-Ksiadz-Dolindo
"Zmarł ks. dr Mirosław Nowak, dyrektor Muzeum Archidiecezji Warszawskiej","W nocy z 11 na 12 kwietnia, po długiej i ciężkiej chorobie zmarł ks. dr Mirosław Nowak, dyrektor Muzeum Archidiecezji Warszawskiej, historyk sztuki, konsultor Rady Episkopatu Polski ds. Kultury i Ochrony Dziedzictwa Kulturowego.","To dzięki niemu muzeum zyskało nową siedzibę w dawnym Domu Dziekana przy Archikatedrze Warszawskiej. Zadbał też o konserwację średniowiecznego Krucyfiksu Baryczków, o którym mówił, że to “warszawski odpowiednik krucyfiksu królowej Jadwigi na Wawelu”. Opiekował się kolekcją dzieł sztuki przekazaną przez Zbigniewa i Janinę Porczyńskich. Był m.in. archidiecezjalnym konserwatorem zabytków.
Biogram
Niespełna 60-letni ks. Mirosław Nowak we wrześniu obchodziłby 60 urodziny. Urodził się w 19 września 1961 w Warszawie. Święcenia kapłańskie przyjął 24 maja 1990 z rąk kard. Józefa Glempa. Wcześniej, w 1987 r. uzyskał magisterium z historii sztuki na Uniwersytecie Warszawskim a w 2006 r. obronił doktorat nauk o sztuce .
Po święceniach, pracował jako wikariusz m.in. w parafiach w Kołbieli (1990-1991) i w Warszawie u św. Aleksandra (1993-1997). Przez 10 lat był też dyrektorem Biblioteki Wyższego Metropolitalnego Seminarium Duchownego w Warszawie (1998-2008) a następnie przez 5 lat proboszczem stołecznej parafii Wszystkich Świętych (2008-2013) i dziekanem dekanatu śródmiejskiego.
W kwietniu 2013 r. został dyrektorem Muzeum Archidiecezji Warszawskiej i jednocześnie proboszczem parafii Świętej Trójcy na Solcu, gdzie w poklasztornych budynkach muzeum miało wówczas swą siedzibę.
Gdy w 2015 r. Muzeum Archidiecezji Warszawskiej przeniosło się na Dziekanię, ks. Nowak jeszcze przez dwa lata pozostał proboszczem parafii na Solcu, a od 2017 r. zamieszkał jako rezydent przy parafii Nawiedzenia NMP na Nowym Mieście. Świątynia tej parafii to - jak wielokrotnie wspominał - najstarszy, murowany kościół na warszawskiej Starówce.
Ks. Mirosław Nowak angażował się w prace różnych gremiów eksperckich: od 2013 r. był członkiem Komisji Architektoniczno-Artystycznej Archidiecezji Warszawskiej, należał do Zespołu Ekspertów Kolekcji im. Jana Pawła II Fundacji Caroll-Porczyńskich. Od 2016 r. jest/był konsultorem Rady Konferencji Episkopatu Polski ds. Kultury i Ochrony Dziedzictwa Kulturowego a od 2018 r. pełnomocnikiem ds. zarządzania i opieki nad Kolekcją im. Jana Pawła II.
REKLAMA
Dyrektor Muzeum
Dla Muzeum Archidiecezji Warszawskiej, którego jest/był dyrektorem od ośmiu lat, nowy rozdział rozpoczął się wraz z przeniesieniem zbiorów do zaadaptowanego na cele muzealne Pałacu Dziekana na Starym Mieście, tuż obok Archikatedry św. Jana Chrzciciela.
Obecna placówka to obiekt nowoczesny i dostosowany do potrzeb także osób niepełnosprawnych. Na trzech kondygnacjach o łącznej powierzchni 1200 m2, muzeum gromadzi i eksponuje dzieła sztuki religijnej i świeckiej. Kolekcja liczy ok. 20 tys. obiektów a do najcenniejszych eksponatów należą: drzeworyty Albrechta Durera, obrazy Jacka Malczewskiego (Chrystus i Samarytanka), Vlastimila Hofmana (Kielich Goryczy), Francesco Bassano (Pokłon Pasterzy), Szymona Czechowicza, Franciszka Smuglewicza, prace Jana Lebensteina, rzeźby Henryka Kuny i Alfonsa Karnego, obrazy Józefa Czapskiego i Zdzisława Beksińskiego.
Ponadto Muzeum Archidiecezji Warszawskiej to także miejsce różnych spotkań dla miłośników sztuki. Ks. Nowak wraz ze swoimi współpracownikami organizował cykle różnych wykładów m.in. ""Ars interpretandi. O odczytywaniu dzieła sztuki"" współpracując przy tym z warszawskimi uczelniami
W 2020 r. gdy muzeum pozostawało zamknięte dla odwiedzających ze względu na obostrzenia związane z pandemią COVID-19, wraz z pracownikami przygotował nową aranżację stałej ekspozycji poświęconej kard. Stefanowi Wyszyńskiemu, który w 1978 r. reaktywował działalność Muzeum Archidiecezji Warszawskiej.
W grudniu 2020 ks. Nowak przewodniczył Mszy św. i modlitwie o owoce beatyfikacji Prymasa Wyszyńskiego w archikatedrze Warszawskiej. Mówił wtedy o relacjach kard. Stefana Wyszyńskiego a kulturą >> YT https://www.youtube.com/watch?v=jdtAvZ7_p_o
REKLAMA
– W czasie swojej całej posługi jako Prymasa Polski i arcybiskupa Warszawy i Gniezna, ksiądz Prymas troszczył się o odbudowę około 70 kościołów. Niektóre były całkowicie zniszczone, tak jak z resztą nasza archikatedra. Trzeba było je też jakoś ozdobić, więc przybyły uratowane ze Śląska z opactwa Cystersów i zostały umieszczone w kościołach warszawskich – mówił.
– Kultura w rozumieniu Prymasa Tysiąclecia to przede wszystkim wyraz głębi ducha człowieka. Przenika jak zaczyn całe ludzkie życie i czyni je bardziej ludzkim. Sam był człowiekiem, który odznaczał się wielką kulturą. Jako fundament kultury ukazywał wyrażający się bezwarunkowym szacunkiem do człowieka jej humanistyczny wymiar – tłumaczył.
W jednym z wywiadów powiedział, że „Wiara i sztuka są jak siostry, interesuje je niewidzialne” - Dotykają wieczności i prowadzą do pogłębienia relacji z Bogiem. Widać to chociażby w dziejach sztuki, która zmienia się, rozwija pozostając otwarta na inspiracje z góry. Sztuka może być dla człowieka wierzącego ikoną, czyli oknem do nieba. Inspirowana wiarą prowadzi do wieczności i pozwala trochę tę wieczność „podglądać” przez dzieła, które zobaczyć możemy chociażby w Muzeum Archidiecezji Warszawskiej.
Pogrzeb
Informacje o pogrzebie zostaną przekazane w późniejszym terminie.","archwwa
/Warszawa (KAI)",https://www.niedziela.pl/numer/2020/5,rozmowa,https://www.niedziela.pl/artykul/66942/Zmarl-ks-dr-Miroslaw-Nowak-dyrektor
Modlitwą rozpoczęli sezon motocyklowy,"XVIII Motocyklowy Zlot Gwiaździsty im. ks. prał. Ułana Zdzisława Jastrzębiec Peszkowskiego trwa w niedzielę, 11 kwietnia na Jasnej Górze. Mszą św. na jasnogórskich błoniach zainaugurowano tegoroczny sezon motocyklowy.","Zamawiającym Mszę św. jest Stowarzyszenie Międzynarodowy Motocyklowy Rajd Katyński.
Zobacz zdjęcia: Zlot gwieździsty na Jasnej Górze 2021
Zloty jasnogórskie zainicjował śp. Wiktor Węgrzyn, pierwszy komandor.
„Przyjechałem tak jak wszyscy motocykliści na rozpoczęcie sezonu i oby ten sezon bez żadnego wypadku i upadku przeżyć – mówi Marcel - Jeżdżę na motorze od trzech lat za namową małżonki. Małżonka jeździ od 17 lat. Na drogach trzeba uważać, po takiej zimie na drodze jest dużo piachu, mułu. Dzisiaj jest dużo maszyn w Częstochowie, bo jak co roku na Jasnej Górze jest ich poświęcenie”.
[zdjecie id=""108222""][/zdjecie]
„Przyjechałem tutaj pomodlić się za bezpieczny sezon – wyznaje Grzegorz z Częstochowy - Wykorzystuje też ten moment, żeby pomodlić się za zdrowie bliskich, jako normalną Mszę. Na motocyklu jeżdżę już trzy lata”.
Na pytanie, co jest fascynującego w jeździe na motorze, Grzegorz odpowiedział: „Emocje i wolność. Człowiek czuje się wolny”.
Marcin na motorze jeździ od dziecka: „Przyjechałem prosić o koniec pandemii. Na drodze często trzeba myśleć za innych, za siebie i innych, bo motocykliści są mało widoczni na drogach”.
„Przyjeżdżamy od lat – mówi jeden z motocyklistów, który na pielgrzymce jest po raz 10-ty - Co roku przyjeżdżamy się pomodlić o szczęśliwą jazdę motocyklem. Jest niebezpiecznie, samochody wyprzedzają, blokują i dlatego motocykliści są zagrożeni, dochodzi do wielu wypadków, wymuszają pierwszeństwo przejazdu”.
„Jestem pierwszy raz na tej pielgrzymce – opowiada Grzegorz, który od 13 roku życia jeździ na motorze - W zeszłym roku zrobiłem prawo jazdy na jesień-zimę i udało mi się dziś przyjechać. Rozpoczynam nowy sezon”.
„Za łebka była WSK-a, motorynka, komarki, potem była długa przerwa, a teraz jest ten ‘Bandziorek’, czyli Suzuki Bandit, 2003 rok. Ojciec mnie zaraził jazdą motorem, to od niego miałem pierwszy motocykl WSK w wieku 13 lat. Chłopak na takim sprzęcie wtedy to było coś”.
REKLAMA
Msza św., połączona z poświęceniem motocykli, rozpoczęła się o godz. godz. 11.00. Eucharystii przewodniczył i homilię wygłosił ks. Waldemar Cisło, dyrektor polskiej sekcji Papieskiego Stowarzyszenia Pomoc Kościołowi w Potrzebie.
„Przyjeżdżamy do Tronu naszej Matki, w to miejsce, gdzie zawsze byliśmy wolni, pomimo okupacji, pomimo zaborów, to jest to święte miejsce dla każdego serca polskiego, gdzie czujemy się wolni - mówił w powitaniu ks. Waldemar Cisło - Dzisiejsza niedziela przypomina nam o tym najpiękniejszym przymiocie Boga jakim jest Jego Miłosierdzie. Przyjeżdżamy z różnymi problemami, zasmuceni, obciążeni, zatroskani o pracę, rodzinę, edukację i to wszystko przynosimy do Jej stóp. Cieszymy się bardzo, że jesteście, bo to jest wasze świadectwo wiary, świadectwo ludzi wierzących”.
„Moi drodzy to co się dzieje wokół nas napawa refleksją i smutkiem, ale jest też szansą na odrodzenie i wyjście z tej bylejakości, to co papież Benedykt XVI nazywał chrześcijaństwem kanapowym, że myśmy zapomnieli w Europie, że zapisano w Apokalipsie: ‘bądź zimny, albo gorący, bo letniego wypluwam z ust swoich’. Nie można być chrześcijaninem na 50, 80 czy 90 procent, albo się nim jest, albo się nim nie jest – mówił w homilii ks. Waldemar Cisło – Dziękuję wam moi drodzy, za to, że tu jesteście, wielu z naszych przyjaciół z różnych powodów nie przyjechało, szanujemy ich decyzję, ale dziękuję wam gorąco za wasze świadectwo, bo odważnych chrześcijan będzie trzeba coraz więcej. To między innymi od was zależy, czy pozwolimy jak chce tego wielu, uczynić z naszego Kościoła ‘kościół milczenia’, zamkniętego w zakrystii i przepraszającego, że żyje, czy powtórzymy za Prymasem Tysiąclecie ‘non possumus – nie możemy, dalej nie można’”.
„Moi drodzy, w ten piękny dzień Bożego Miłosierdzia, i dzisiaj i na cały ten sezon, który rozpoczynacie życzę wam bezpiecznych wyjazdów i szczęśliwych powrotów dla was i dla waszych najbliższych. Proszę was bądźcie roztropni, bo wiecie ile wypadków, musicie uważać nie tylko za siebie, ale i za innych. Niech ten sezon, który rozpoczynacie będzie dla was szczęśliwym i dobrym sezonem, i o to prosimy przez ręce Czarnej Madonny, Królowej Polski Wszechmogącego Boga. Bądźcie dumni, że jesteście Polakami, Katolikami i nie poddawajmy się tym różnym recenzjom, które są tak krzywdzące i tak niesprawiedliwe” - życzył na zakończenie homilii kaznodzieja.
REKLAMA
Ze względu na przepisy epidemiczne, zostało odwołane spotkanie na Górce Przeprośnej, skąd co roku motocykliści kawalkadą ruszali na Jasną Górę. W tym roku uczestnicy Zlotu mają się zbierać bezpośrednio na błoniach jasnogórskich od godz. 9.00.
Jak przypominają organizatorzy na stronie internetowej rajdkatynski.com, „każdy z uczestników zobowiązany jest do przestrzegania przepisów sanitarno-epidemiologicznych dotyczących Covid-19 oraz posiadania maseczki ochronnej, a także zachowania dystansu 1,5 m od innych uczestników”.
Uczestnicy Zlotu mogą otrzymać znaczki zlotowe, jako pamiątkę dla osób świadczących pomoc Polakom na Kresach.
KAROL PORWICH/NIEDZIELA
KAROL PORWICH/NIEDZIELA
KAROL PORWICH/NIEDZIELA
KAROL PORWICH/NIEDZIELA
KAROL PORWICH/NIEDZIELA
KAROL PORWICH/NIEDZIELA
KAROL PORWICH/NIEDZIELA
KAROL PORWICH/NIEDZIELA
KAROL PORWICH/NIEDZIELA
KAROL PORWICH/NIEDZIELA",BPJG,,Jasna Góra,https://www.niedziela.pl/artykul/66921/Modlitwa-rozpoczeli-sezon-motocyklowy
Brazylia: sąd najwyższy zezwala na zamykanie kościołów w walce z pandemią,"Wbrew opinii prezydenta Jaira Bolsonaro Sąd Najwyższy Brazylii uznał, że gubernatorzy stanów i burmistrzowie mają konstytucyjne prawo zawieszać aktywność religijną w kościołach w ramach wprowadzania środków zapobiegających rozprzestrzenianiu się pandemii koronawirusa. Zakaz odprawiania Mszy z udziałem wiernych nie może być w tej sytuacji traktowany jako zamach na wolność religijną. Orzeczenie zostało przyjęte większością dziewięciu głosów przy dwóch głosach sprzeciwu.","W wielu miastach Brazylii wprowadzono czasowe zamknięcie świątyń wszystkich wyznań. Kraj ten przechodzi najgorszą, jak dotychczas, fazę pandemii. Koronawirusem zakaziło się już 13,2 mln mieszkańców, spośród których 345 tys. zmarło. Tylko wczoraj zanotowano ponad 4,2 tys. zgonów z powodu COVID-19.
Sędzia Alexandre de Moraes zwrócił uwagę, że chorzy umierają w szpitalach, dusząc się z powodu braku tlenu, zaś szczepionkę przyjęło dopiero 10 proc. obywateli. Odwołał się do wezwań papieża Franciszka o przestrzeganie nakładanych ograniczeń i zwrócił uwagę, że „Watykan był pusty w czasie świąt wielkanocnych”. Przypomniał też, że już w średniowieczu świątynie zamykano w czasie dżumy.
Z kolei sędzia Kassio Nunes Marques uważa, że choć izolacja jest ważna, to „może także zabijać”, czego dowodem jest wzrost liczby samobójstw. – Słowa kapłana lub pastora mogą dać niezbędną pomoc duchową. Jakie jest ostatnie miejsce, którego ktoś szuka, zanim popełni samobójstwo? Kościół – argumentuje prawnik, wprowadzony do sądu najwyższego przez prezydenta Bolsonaro.
Prezentujący na rozprawie stanowisko rządu prokurator generalny André Mendonça, który jest pastorem prezbiteriańskim, tłumaczył, że „nie ma chrześcijaństwa bez życia wspólnotowego, bez domu Bożego, bez dnia Pańskiego”. Jego zdaniem prawdziwi chrześcijanie „są gotowi umrzeć, aby zapewnić wolność religijną”.","pb (KAI
/EFE)
/Brasília",https://www.niedziela.pl/numer/2022/1,Brazylia,https://www.niedziela.pl/artykul/66851/Brazylia-sad-najwyzszy-zezwala-na
Brazylia: sąd najwyższy zezwala na zamykanie kościołów w walce z pandemią,"Wbrew opinii prezydenta Jaira Bolsonaro Sąd Najwyższy Brazylii uznał, że gubernatorzy stanów i burmistrzowie mają konstytucyjne prawo zawieszać aktywność religijną w kościołach w ramach wprowadzania środków zapobiegających rozprzestrzenianiu się pandemii koronawirusa.","Zakaz odprawiania Mszy z udziałem wiernych nie może być w tej sytuacji traktowany jako zamach na wolność religijną. Orzeczenie zostało przyjęte większością dziewięciu głosów przy dwóch głosach sprzeciwu.
W wielu miastach Brazylii wprowadzono czasowe zamknięcie świątyń wszystkich wyznań. Kraj ten przechodzi najgorszą, jak dotychczas, fazę pandemii. Koronawirusem zakaziło się już 13,2 mln mieszkańców, spośród których 345 tys. zmarło. Tylko wczoraj zanotowano ponad 4,2 tys. zgonów z powodu COVID-19.
Sędzia Alexandre de Moraes zwrócił uwagę, że chorzy umierają w szpitalach, dusząc się z powodu braku tlenu, zaś szczepionkę przyjęło dopiero 10 proc. obywateli. Odwołał się do wezwań papieża Franciszka o przestrzeganie nakładanych ograniczeń i zwrócił uwagę, że „Watykan był pusty w czasie świąt wielkanocnych”. Przypomniał też, że już w średniowieczu świątynie zamykano w czasie dżumy.
REKLAMA
Z kolei sędzia Kassio Nunes Marques uważa, że choć izolacja jest ważna, to „może także zabijać”, czego dowodem jest wzrost liczby samobójstw. – Słowa kapłana lub pastora mogą dać niezbędną pomoc duchową. Jakie jest ostatnie miejsce, którego ktoś szuka, zanim popełni samobójstwo? Kościół – argumentuje prawnik, wprowadzony do sądu najwyższego przez prezydenta Bolsonaro.
Prezentujący na rozprawie stanowisko rządu prokurator generalny André Mendonça, który jest pastorem prezbiteriańskim, tłumaczył, że „nie ma chrześcijaństwa bez życia wspólnotowego, bez domu Bożego, bez dnia Pańskiego”. Jego zdaniem prawdziwi chrześcijanie „są gotowi umrzeć, aby zapewnić wolność religijną”.","pb (KAI
/EFE)
/Brasília",,Msza św.,https://www.niedziela.pl/artykul/66849/Brazylia-sad-najwyzszy-zezwala-na
Francja: jesienią możliwa wizyta papieża,"Jesienią możliwa jest wizyta Ojca Świętego we Francji – powiedział dzisiaj w porannej audycji Radio Classique biskup podparyskiej diecezji Nanterre, Matthieu Rougé.","Radość katolików będzie udziałem wszystkich mieszkańców Francji, zarówno tych, „którzy są spontanicznie na jego fali”, jak i „tych, którzy są trochę mniej”- zaznaczył. Dodał, że będąc katolikami, wiemy, iż Biskup Rzymu jest papieżem (...), następcą Piotra"". Wolno nam czasem wyrazić sprzeciw, ale jednocześnie jesteśmy lojalni i wdzięczni”.
Biskup Nanterre wyraził zadowolenie ze sprawnego przebiegu tegorocznych uroczystości wielkanocnych, pomimo pandemii Covid-19. „Ceremonie zostały zwielokrotnione i dostosowane do ograniczeń” - podkreślił. W odróżnieniu od ubiegłego roku, w niedzielę 4 kwietnia wierni mogli pójść do kościołów, aby celebrować najważniejsze święto chrześcijaństwa. Z powodu godziny policyjnej Wigilia Paschalna była celebrowana w wielu parafiach od godz. 6.00 rano – powiedział biskup Rougé.
Zapytany o wpływ pandemii Covid-19 na życie Kościoła, biskup Naterre odpowiedział, że „była to hojność wiernych"". Dla Kościoła najważniejsze jest przekazywanie i celebrowanie wiary oraz służba najuboższym. Mam nadzieję, że Kościół zdoła przetrwać ten kryzys gospodarczy”- powiedział w wywiadzie dla Radio Classique francuski hierarcha.","st (KAI)
/Naterre",,Francja,https://www.niedziela.pl/artykul/66734/Francja-jesienia-mozliwa-wizyta-papieza
Londyn: polonijna parafia krytykuje przerwanie przez policję wielkopiątkowej liturgii,"„Prawa wiernych zostały pokrzywdzone w tak ważnym dniu dla każdego wierzącego, a nasz kult – sprofanowany” – napisali duszpasterze z polonijnej parafii Chrystusa Króla w Londynie-Balham po tym, jak w Wielki Piątek policja przerwała Liturgię Męki Pańskiej i nakazała wiernym opuszczenie kościoła. W Wielką Sobotę kościół odwiedził metropolita Southwark abp John Wilson.","Komunikat ogłoszony na stronie internetowej parafii informuje, że „w Wielki Piątek, w czasie Liturgii Męki Pańskiej, w momencie adoracji Krzyża, około godziny 18.00 do drzwi naszego kościoła przyjechała policja. Nie pozwolono nam dokończyć celebracji. Policjanci stwierdzili, że nasze zgromadzenie liturgiczne jest niezgodne z prawem, każąc wszystkim natychmiast opuścić naszą świątynię pod groźbą mandatu dla każdego z obecnych parafian w wysokości 200 funtów lub nawet aresztu. Wierni bez sprzeciwu wykonali ten nakaz”.
„Uważamy, jednak, że policja przekroczyła brutalnie swoje kompetencje, wydając swój nakaz bez odpowiedniego na to powodu, gdyż wszystkie wymogi rządowe zostały dotrzymane. Uważamy, że urzędnicy policji municypalnej zostali źle poinformowani odnośnie aktualnych wytycznych wobec miejsc kultu, twierdząc, że powodem ich interwencji jest nadal obowiązujący w Londynie zakaz publicznych celebracji w miejscach kultu, ze względu na wprowadzony od 4 stycznia 2021 r. lockdown. Ubolewamy nad tym, że prawa wiernych zostały pokrzywdzone w tak ważnym dniu dla każdego wierzącego, a nasz kult – sprofanowany. Poinformowaliśmy o tym incydencie przełożonych Polskiej Misji Katolickiej w Anglii i Walii. Poprosiliśmy władze policji o wyjaśnienie zaistniałego zdarzenia i czekamy na ich odpowiedź” – napisali duchowni, zachęcając obecnych na liturgii do wysyłania swoich reklamacji do policji.
Przypomnieli, że „wytyczne rządowe z dnia 26 marca 2021 oraz Konferencji Episkopatu Anglii i Walii, dotyczące przeżywania Wielkiego Tygodnia, jednoznacznie pozwalają – z dotrzymaniem wszystkich zasad sanitarnych – na celebracje w miejscach kultu z udziałem wiernych”.

PODZIEL SIĘ CYTATEM
REKLAMA
Zapowiedzieli, że „zaplanowane obrzędy Niedzieli i Poniedziałku Wielkanocy odbędą się, według podanego porządku”. Poprosili wszystkich „o przestrzeganie aktualnych wymogów sanitarnych w Kościele i przestrzeni życia społecznego oraz o modlitwę, aby podobne sytuacje nie powtórzyły się”.
Jednocześnie policja wyjaśniła, że 2 kwietnia około 17.00 otrzymała zgłoszenie o tłumie ludzi stojących w kolejce do wejścia do kościoła przy Balham High Road. Przybyli na miejsce funkcjonariusze stwierdzili obecność „dużej liczby ludzi w kościele”. Niektórzy obecni nie nosili maseczek ochronnych i nie zachowywali wymaganego dystansu, co groziło transmisją wirusa COVID-19. W tej sytuacji policjanci podjęli decyzję, że kontynuowanie trwającego nabożeństwa nie jest bezpieczne dla jego uczestników. Rozumiejąc delikatność sytuacji, rozmawiali z jednym z księży na zewnątrz kościoła i zostali zaproszeni do przemówienia do zgromadzonych.
W Wielką Sobotę kościół Chrystusa Króla, podlegający Polskiej Misji Katolickiej w Anglii i Walii, a znajdujący się na terenie archidiecezji Southwark odwiedził miejscowy arcybiskup John Wilson. Rozmawiał z duchownymi i grupą parafian obecnych w świątyni, zapewniając ich o swej modlitwie za nich i swoim wsparciu. Hierarcha rozmawiał także z rektorem PMK prał. Stefanem Wylężkiem, który ma wyjaśniać zaistniałą sytuację w kontakcie z policją.","pb (KAI
/parafia-balham.co.uk
/CNA)
/Londyn",,Londyn,https://www.niedziela.pl/artykul/66714/Londyn-polonijna-parafia-krytykuje
Redaktor naczelny: Naszym głównym zadaniem jest dziś wspieranie ludzi wierzących,"Wspieranie wierzących i wyjaśnianie nauki Kościoła - to - zdaniem ks. dr. Jarosława Grabowskiego, redaktora naczelnego „Niedzieli” - główne zadanie tego tygodnika.","4 kwietnia br. „Niedziela” będzie obchodzić 95. rocznicę powstania. O historii i profilu pisma, o jego czytelnikach oraz o pomysłach na to, jak docierać do nowych odbiorców, opowiada ks. dr Jarosław Grabowski w rozmowie z KAI.

PODZIEL SIĘ CYTATEM","Maria Czerska
/Częstochowa (KAI)",https://www.niedziela.pl/numer/2023/12,jubileusz,https://www.niedziela.pl/artykul/66676/Redaktor-naczelny-Naszym-glownym-zadaniem
Wyjątkowe rozważania dzieci i młodzieży będą towarzyszyć Drodze Krzyżowej,"Cierpienia dzieci - odrzucanych, głodujących, z rozbitych rodzin, wykorzystywanych i posyłanych na wojny, samotnych w pandemii - to główne tematy rozważań tegorocznej Drogi Krzyżowej w Watykanie, której w Wielki Piątek przewodniczyć będzie papież Franciszek.","Wieczorne nabożeństwo będzie wydarzeniem nadzwyczajnym.
Autorami rozważań przy kolejnych stacjach oraz towarzyszących im rysunków są dzieci oraz młodzież z katolickiego związku skautów w miasteczku Foligno we włoskiej Umbrii i najmłodsi z rzymskiej parafii Świętych Męczenników z Ugandy. Kościół ten był pierwszym konsekrowanym przez Jana Pawła II w Rzymie; miało to miejsce w 1980 roku. Słynie zaś z działalności społecznej i dobroczynnej.
Z powodu epidemii Droga Krzyżowa odbędzie się drugi rok z rzędu na Placu Świętego Piotra, a nie w rzymskim Koloseum.
Dzieci, nastolatkowie i 20-letni autorzy proszą Jezusa w rozważaniach: ""Pomóż nam nieść codziennie nasze krzyże, jak Ty niosłeś swój"".
Ich teksty uderzają szczerością, siłą i prostotą opisywanych doświadczeń z codziennego życia w domu i szkole.
We wstępie do rozważań skierowane są do Jezusa następujące słowa: ""Wiesz, że także my, dzieci, mamy krzyże, które nie są ani lżejsze, ani cięższe od tych, jakie mają dorośli; to są prawdziwe krzyże, których ciężar odczuwamy też w nocy"".
""Tylko Ty wiesz, jak trudno jest nauczyć się tego, by nie bać się ciemności i samotności"" - napisali najmłodsi. Dodali: ""Tylko Ty wiesz, jak trudno jest, gdy nie umie się mówić tak dobrze jak inni, szybko myśleć i dobrze liczyć"".
""Tylko Ty wiesz, jak trudno jest patrzeć na to, gdy rodzice kłócą się i trzaskają drzwiami, nie rozmawiają ze sobą przez całe dni. Tylko Ty wiesz, jak ciężko, gdy inni z ciebie żartują i zdajesz sobie sprawę z tego, że wykluczają cię z przyjęć urodzinowych"" - brzmi wprowadzenie do Drogi Krzyżowej.
Są też tam zdania: ""Tylko Ty wiesz, co to znaczy być biednym i musieć odmawiać sobie tego, co mają przyjaciele. Tylko Ty wiesz, jak trudno jest uwolnić się od tajemnicy, która bardzo doskwiera i nie wiedzieć, komu o tym powiedzieć ze strachu, że zostanie się zdradzonym, oskarżonym albo że nikt nie uwierzy"".
REKLAMA
""Drogi, dobry Jezu. Ty też byłeś dzieckiem, jak ja. Ty też się bawiłeś i może się przewróciłeś i zrobiłeś sobie krzywdę. Ty też chodziłeś do szkoły i może nie poszła ci dobrze jakaś klasówka. Ty też miałeś mamę i tatę i wiesz , że czasem nie chce mi się ich słuchać , kiedy mówią mi, żeby odrobić lekcje, wynieść śmieci, pościelić łóżko i posprzątać w pokoju"" - to kolejny fragment wprowadzenia.
Autorzy podkreślili: ""Ty przede wszystkim wiesz, że na świecie są dzieci, które nie mają co jeść, nie mogą się uczyć, są wykorzystywane i zmuszane do wojny"".
Przy stacjach kolejne dzieci opisują swoje doświadczenia. Jeden z chłopców wini się i wstydzi za to, że nie stanął w obronie kolegi z klasy niesłusznie oskarżonego o kradzież drugiego śniadania koledze.
Jako przykład prześladowania wskazano przeżycia dziewczynki w klasie, wyśmiewanej za to, że czytała z trudnością.
""Prześladowanie nie jest odległym wspomnieniem sprzed dwóch tysięcy lat; niekiedy pewne nasze zachowania mogą osądzać, ranić i deptać brata czy siostrę"" - zaznaczono. Słowom tym towarzyszy modlitwa dzieci o to, by umieć kochać bliźnich, którzy mają mniej szczęścia.
Są opisy porażek i rozczarowań w szkole i na boisku, matczynej miłości i troski, przyjaźni z synem imigrantów, a następnie apel o przyjmowanie z serdecznością osób samotnych i zepchniętych na margines, otaczanie ich opieką. Pojawiają się wspomnienia udziału dzieci i nastolatków w inicjatywach dobroczynnych.
Przy IX stacji zabrzmią słowa: ""W zeszłym roku nie odwiedziliśmy z rodziną dziadków; moi rodzice mówią, że to niebezpieczne, bo możemy zarazić ich Covidem. Brakuje mi ich. Jak bardzo brakuje mi koleżanek z drużyny siatkówki i skautów"".
Jeden z autorów rozważań napisał: ""Szkoła też jest zamknięta, wcześniej czasem nie chodziłem zbyt chętnie, ale teraz chciałbym wrócić do klasy, by spotkać się z kolegami i nauczycielkami"".
REKLAMA
Młodzi autorzy podkreślili: ""Smutek samotności staje się niekiedy nie do zniesienia, czujemy się porzuceni przez wszystkich, niezdolni już do uśmiechu"".
Odmówione zostaną modlitwy o uwolnienie się od dóbr materialnych, dumy i uprzedzeń.
Przy XII stacji – ""Jezus umiera na krzyżu"" uczeń napisał: ""Napisałem wypracowanie o dzieciach-ofiarach mafii. Zadaję sobie pytanie: jak można dokonać tak strasznych czynów? Czy można wybaczyć coś takiego, czy ja byłbym w stanie?""
Jest także wspomnienie o dziadku zmarłym w szpitalu z powodu Covid-19: ""Nie mogłem przy nim być, pożegnać się z nim i pocieszyć"".
Drogę Krzyżową kończy prośba do Boga, by chronił każde dziecko na świecie.
Z Rzymu Sylwia Wysocka(PAP)
sw/ mars/",PAP,https://www.niedziela.pl/numer/2023/9,Watykan,https://www.niedziela.pl/artykul/66614/Wyjatkowe-rozwazania-dzieci-i-mlodziezy
Fatima: sanktuarium wsparło służbę zdrowia w walce z Covid-19,"Władze sanktuarium Matki Bożej Różańcowej w Fatimie wsparły portugalską służbę zdrowia w walce z epidemią Covid-19. Jak poinformowała Catia Filipe z biura prasowego sanktuarium, w pierwszym kwartale 2021 r. portugalskie miejsce kultu udostępniło jednostkę medyczną, działającą w ramach fatimskiego Ośrodka im. św. Franciszka i Hiacynty Marto.","Osoby skierowane tam do leczenia chorych na Covid-19 i ozdrowieńców to wolontariusze współpracujący dotychczas z sanktuarium w ramach opieki medycznej nad pielgrzymami docierającymi do Fatimy.
Poza udostępnieniem sal medycznych, w których jednocześnie może być leczonych 60 osób, władze sanktuarium w Fatimie przekazały też służbom lekarskim Portugalii sprzęt medyczny, głównie łóżka szpitalne, a także infrastrukturę do leczenia osób obłożnie chorych. Dodatkowo, jak poinformowała siostra Cila Santos, wchodząca w skład jednostki medycznej sanktuarium, rektorat fatimski udostępnił ozdrowieńcom miejsca do rehabilitacji po przebytej chorobie. - W taki sposób Kościół stał się obecny w walce z pandemią. Sanktuarium fatimskie podjęło się pomocy w ramach tego projektu medycznego zarówno w przyjmowaniu chorych, jak też w udzielaniu im pomocy – podsumowała siostra Cila Santos.","mz (KAI
/VDF
/RTP)
/Fatima",,Fatima,https://www.niedziela.pl/artykul/66538/Fatima-sanktuarium-wsparlo-sluzbe-zdrowia
Obserwator,Poszanowanie dzieła stworzenia jest autentycznym przejawem miłości do Stwórcy oraz bliźnich - powiedział bp Tadeusz Lityński podczas posiedzenia zespołu Laudato Si działającego przy radzie ds. społecznych Konferencji Episkopatu Polski.,"LIST PAPIESKI
Natchnienie Dantego
W liście z okazji 700. rocznicy śmierci Dantego Alighieri papież Franciszek stwierdził, że inspiracją jego Boskiej komedii była tajemnica Wcielenia Chrystusa. Dante „potrafił poprzez piękno poezji wyrazić głębię tajemnicy Boga i miłości” – stwierdził Franciszek w liście apostolskim Candor Lucis aeternae (Blask wiecznego Światła), opublikowanym 25 marca, w święto Zwiastowania. Papież podkreśla głęboko chrześcijańską wymowę Boskiej komedii. Poetycka droga poety od piekła, przez czyściec, do raju, „jest tak naprawdę drogą pragnienia, głębokiej i wewnętrznej potrzeby przemiany życia, aby osiągnąć szczęście i w ten sposób wskazać drogę tym, którzy tak jak on znaleźli się w ciemnym lesie i zagubili prawą drogę”.
Dzień Dantego, czyli 25 marca (według wielu uczonych, tego dnia rozpoczyna się podróż Dantego opisana w Boskiej...) jest częścią całorocznych obchodów wielkiego włoskiego poety i filozofa, zmarłego w 1321 r. Franciszek, jak stwierdził, swoim listem chce dołączyć do poprzedników, wychwalających Dantego, „by zaproponować go na nowo do rozważenia Kościołowi, wielkiemu gronu wiernych, literaturoznawcom, teologom i artystom”.
j.k.
PAPIEŻ DO POLAKÓW
Wrażliwi na ludzi
Na zakończenie cotygodniowej audiencji ogólnej papież zwrócił uwagę na to, że dzień później obchodzona jest uroczystość Zwiastowania Pańskiego, podczas której wspominamy Maryję przyjmującą poprzez swoje „tak” zbawczy plan Boga. Między innymi do Matki Bożej papież Franciszek odniósł się w słowach do Polaków. „Drodzy bracia i siostry, w Polsce przypada Narodowy Dzień Życia ustanowiony przez parlament w 2004 r. W uroczystość Zwiastowania Kościół w Polsce będzie obchodził Dzień Świętości Życia – podkreślił Franciszek. – Za wstawiennictwem Maryi, Matki Bożej, módlcie się, aby na całym świecie, w sumieniach, w rodzinach, w Kościele i społeczeństwie odnawiała się wrażliwość na wartość życia ludzkiego na każdym etapie i w każdej kondycji”.
REKLAMA
j.k.
STATYSTYKA
Dynamiczna Afryka
Nieznacznie, o ok. 1%, czyli 16 mln, w porównaniu z 2018 r., wzrosła na świecie liczba katolików; jest nas 1,345 mld, czyli niecałe 18% populacji świata – wynika z opublikowanych właśnie Rocznika papieskiego i Rocznika statystycznego Kościoła katolickiegow Polsce. Statystyki odnoszą się do lat 2018-19. Chrześcijaństwo najbardziej dynamicznie rozwija się w Afryce i w Azji Południowo-Wschodniej. Najbardziej katolickim krajem wciąż pozostaje Brazylia, a Europa i Ameryka Północna to kontynenty stagnacji. Na Czarnym Lądzie mieszka prawie 18% wszystkich katolików, czyli więcej o 3,4%. Wzrasta tam także, podobnie jak w Azji, liczba księży, co sprawia, że jest ich na świecie coraz więcej. Liczba święceń na tych dwóch kontynentach rekompensuje nawet spadki w Europie i Ameryce Północnej. Tutaj z kolei wzrasta liczba diakonów stałych, którzy przejmują niektóre obowiązki księży. Znacząco spada na całym świecie liczba sióstr zakonnych – od 2018 r. zmniejszyła się ona o prawie 2%. Co prawda zakonnic jest coraz więcej w Afryce i w Azji Południowo-Wschodniej, ale dużo mniej w Europie, Ameryce Północnej i Oceanii.
j.k.
DANTE W KATEDRZE
Sto przez sto
Przez 100 dni w katedrze w Mediolanie będzie recytowana Boska komedia, po jednej pieśni dziennie. Okazją będą obchody 700. rocznicy śmierci Dantego Alighieri. Od strony artystycznej za inicjatywę odpowiada znany włoski reżyser i aktor Massimiliano Finazzer Flory. Oprawę muzyczną zapewnią muzycy z La Scali. Organizatorzy przypominają, że to nie pierwsza tego rodzaju inicjatywa w mediolańskiej katedrze. Recytacja Boskiej komedii miała już miejsce w tej świątyni w 1418 r., gdy zbierano pieniądze na dokończenie jej budowy. – Proponujemy jej integralną lekturę, aby odkryć piękno słów Dantego, które są żywe w naszej kulturze, a także w naszej katedrze od 634 lat – zaznacza ks. Gianantonio Borgonovo, archiprezbiter świątyni. Wydarzenie pod hasłem: Dante w katedrze, sto pieśni przez sto dni rozpocznie się 7 kwietnia, a zakończy 15 lipca.
REKLAMA
j.k.
WOJNA W JEMENIE
Co czwarta ofiara
W ciągu trzech ostatnich lat dzieci stanowią niemal jedną czwartą cywilnych ofiar tej wojny – informuje organizacja Save The Children. W latach 2018-20 w wyniku działań wojennych zginęło 2,3 tys. dzieci, co stanowi ok. 23% wszystkich cywilnych ofiar w tym okresie, a miliony są narażone na śmierć z powodu głodu, chorób i bombardowań. Organizacja zastrzega jednak, że prawdziwa liczba jest najpewniej dużo wyższa, a dzieci stanowią coraz większy odsetek ofiar. Szacuje się, że trwający od ponad 6 lat konflikt w Jemenie pochłonął dotąd łącznie ok. 130 tys. ofiar, z czego ponad 12 tys. to cywile. Zarówno Save the Children, jak i agencje ONZ ostrzegają, że jeszcze większe szkody może wyrządzić klęska głodu. – Jemeńskie dzieci żyją w przerażającym i niekończącym się koszmarze. Idą spać głodne, widzą ludzi umierających z głodu, nie mogą iść do szkoły. Jeśli wyjdą z domu – ryzykują śmierć lub obrażenia – mówi Xavier Joubert z Save the Children.
j.k.
FATIMA
Nowe wyzwanie
Sanktuarium wznowiło po kilkumiesięcznej przerwie Msze św. z udziałem wiernych. To moment wielkiej radości. Całe miesiące bez obecności wiernych na liturgiach były dramatycznym doświadczeniem – mówi ks. Carlos Cabecinhas, rektor sanktuarium. – To miejsce prawdziwie żyje, gdy może przyjmować pielgrzymów – dodaje. Do sanktuarium przybywają głównie Portugalczycy. Nadal brakuje cudzoziemców, nie ma zorganizowanych grup. Ksiądz Cabecinhas obawia się, że takie grupy nieprędko wrócą do Fatimy. – Nowym wyzwaniem duszpasterskim stanie się dla nas więcej mniejszych grup, pielgrzymujących samodzielnie rodzin oraz osób indywidualnych – mówi. W sanktuarium codziennie sprawowana jest Msza św. za ofiary koronawirusa oraz o ustanie pandemii.
j.k.
PODATKI
Sprawiedliwiej... będzie
Minister finansów zapowiada reset polityki fiskalnej, czego skutkiem mają być bardziej sprawiedliwe podatki. – Chcemy, żeby obywatele, konsumenci, mieli jak najwięcej pieniędzy w kieszeni, żeby mogli je wydawać, zwiększając zakupy konsumenckie – powiedział minister finansów Tadeusz Kościński. Zmiany w systemie podatkowym zostaną ujęte w programie tzw. Nowego Ładu. – To nie tylko podatki, to całokształt gospodarki, my odpowiadamy za aspekt polityki fiskalnej – zaznaczył minister. Podatki mają być bardziej sprawiedliwe, bo w obecnym systemie procentowo biedniejsi podatnicy płacą więcej podatków niż ci bogatsi.
REKLAMA
w.d.
KORUPCJA
Strzelają gola
Niechęć Tomasza Grodzkiego, marszałka Senatu, do zrzeczenia się immunitetu w związku z aferą łapówkową w Szczecinie to wizerunkowy samobój i marszałka, i całej PO, do której on należy. Wniosek złożyła szczecińska Prokuratura Rejonowa, informując że Grodzki miałby mieć postawione 4 zarzuty przyjęcia łapówek w okresie, kiedy był dyrektorem szpitala w Szczecinie i ordynatorem jednego z oddziałów chirurgii. Marszałek Grodzki broni się zwyczajowo, oskarżając o upolitycznienie prokuraturę albo polityczne motywacje PiS i podstępną, niedemokratyczną próbę odzyskania większości w Senacie. Podobnie bronił się były senator Józef Pinior i teraz... siedzi.
j.k.
USA
Bez kary śmierci
Gubernator Wirginii Ralph Northam podpisał ustawę znoszącą karę śmierci w tym stanie. Ocenił, że zniesienie kary śmierci pomoże w reformowaniu niedoskonałego systemu sprawiedliwości. – Sprawiedliwość i kara to nie zawsze to samo. Nie możemy wymierzać ostatecznej kary bez pewności, że zawsze mamy rację – powiedział. Zwrócił też uwagę, że w Wirginii kara śmierci była stosowana częściej wobec czarnoskórych – w 296 przypadkach z 377 wykonanych w XX wieku egzekucji. Decyzja gubernatora Wirginii oznacza, że dwaj oczekujący na wykonanie wyroku więźniowie unikną egzekucji. Obecnie kara śmierci obowiązuje w 27 stanach.
w.d.
Z SĄDU
Wasi ojcowie
Niemiecka stacja ZDF i firma UFA Fiction, producenci serialu Nasze matki, nasi ojcowie, mają przeprosić w polskiej i niemieckiej telewizji Światowy Związek Żołnierzy Armii Krajowej za naruszenie dóbr osobistych. Polegało ono na „zidentyfikowaniu polskiego oddziału partyzanckiego jako oddziału Armii Krajowej, co rodzi nieuprawnioną sugestię, że ta polska organizacja wojskowa miała charakter antysemicki”. Wyrok jest prawomocny. Producenci chcą zaskarżyć decyzję sądu. Serial wyemitowany w 2013 r. przez TVP 1 wywołał dyskusję w Polsce i Niemczech na temat sposobu przedstawienia w serialu Polaków oraz odpowiedzialności Niemców za zbrodnie II wojny światowej. W naszym kraju produkcję krytykowano za ukazywanie partyzantów z AK jako antysemitów i relatywizowanie odpowiedzialności Niemców.
REKLAMA
j.k.
FINANSE
Młodzi zadłużeni
Osoby poniżej 36. roku życia mają łącznie 5,8 mld zł długów, a średnie zadłużenie młodego człowieka to ponad 5 tys. zł – wynika z danych Krajowego Rejestru Długów Biura Informacji Gospodarczej (KRD). Co czwarty dłużnik notowany w KRD ma mniej niż 36 lat; najliczniejszą grupę wśród nich stanowią osoby między 26. a 35. rokiem życia. Na młodzież ogromny wpływ mają moda i styl życia, a nadążanie za trendami kosztuje. Łatwy dostęp do zakupów na raty, kredytu konsumpcyjnego czy szybkiej pożyczki przy małym doświadczeniu w zarządzaniu finansami zwiększa prawdopodobieństwo kłopotów. Wielu młodych inwestuje w edukację i przyszłą karierę, co niekiedy kończy się sporym zadłużeniem. Długi młodych ludzi wobec uczelni i ośrodków szkoleniowych wynoszą ok. 8,5 mln zł. Ich sytuację komplikują skutki i obostrzenia związane z pandemią COVID-19. W 2020 r. ogólny wzrost bezrobocia na świecie wzrósł o 3,7%, ale wśród młodych aż o 8,7% – podaje Polski Instytut Ekonomiczny. Według danych GUS, chociaż stopa bezrobocia utrzymała się w lutym na poziomie 6,5%, to znów w rejestrach urzędów pracy wzrosła liczba bezrobotnych; najszybciej przybywa tam młodych osób. Atak pandemii będzie mieć też negatywny wpływ na sytuację młodych w przyszłości – przez całe życie zawodowe będą zarabiali mniej.
REKLAMA
w.d.
STATYSTYKA
Pierwszy taki spis
Do 30 września potrwa Narodowy Spis Powszechny, który rozpoczął się 1 kwietnia. Pandemia wymusiła przeprowadzenie spisu głównie za pomocą interaktywnego formularza dostępnego na stronie internetowej GUS. Tylko w niektórych przypadkach rachmistrzowie zatelefonują do nas lub pojawią się w domach.
Zapytają nas m.in. o: identyfikację narodowo-etniczną, stan cywilny, przynależność do Kościoła lub związku wyznaniowego, czas pracy, źródło utrzymania. Podanie danych jest obowiązkowe, a ustawa o spisie precyzuje, że odpowiedzi mają być dokładne i zgodne z prawdą. Poprzedni spis powszechny odbył się 10 lat temu.
j.k.
CYFRYZACJA
Skok e-administracji
W ciągu 2 lat Polska przesunęła się z 31. na 9. miejsce w światowym rankingu ONZ w zakresie cyfryzacji administracji. Wskazuje to na wysoki poziom dostępu obywateli do informacji i usług publicznych za pośrednictwem technologii cyfrowych i telekomunikacyjnych. Polska wyprzedziła pod tym względem wiele wysoko rozwiniętych krajów, m.in. Francję. Już dziś – co widać przy okazji rozliczeń PIT-ów – Polacy mogą bez wychodzenia z domu załatwić wiele spraw, po które do niedawna musieli stać w kolejkach do urzędów. Teraz co najmniej 50% urzędów ma wdrożone e-usługi. Największy skok w tej materii wciąż jeszcze przed nami, ponieważ wiele usług administracyjnych jest w trakcie digitalizacji – mówią eksperci.
j.k.
TURYSTYKA
Za 3 lata dookoła świata
Dobrze to już było, ale lepiej niż teraz będzie za 3 lata. Właśnie wtedy, w 2024 r., zdaniem analityków Allianz Research i Euler Hermes, zacznie się ożywienie w branży turystycznej. W okresie, w którym rządy dążą do wprowadzenia coraz bardziej rygorystycznych środków w celu ograniczenia rozprzestrzeniania się nowych, bardziej zaraźliwych wariantów COVID-19, „przepustki podróżne” lub „paszporty potwierdzające szczepienie” nie wystarczą, aby rozbudzić turystykę – uważają. Możliwe, że będzie ona już całkiem inna. Pandemia może położyć kres zglobalizowanej turystyce na dłuższy czas, zmuszając biura podróży do zmiany ich modeli biznesowych.
j.k.",,https://www.niedziela.pl/numer/2021/14,bp Tadeusz Lityński,https://www.niedziela.pl/artykul/152909/nd/Obserwator
Wskazania na Wielki Tydzień i Triduum Paschalne 2021,"Słowo ma moc. Gdy dziecko usłyszy od taty, że da radę przepłynąć określoną długość basenu, to ufając mu, spróbuje. Gdy dziewczyna usłyszy od swojego chłopaka, że jest piękna i kochana – od razu jej dzień będzie inny.","Wskazania na Wielki Tydzień i Triduum Paschalne 2021 dla duchowieństwa i wiernych Diecezji Zielonogórsko-Gorzowskiej odnośnie do czynności liturgicznych i duszpasterskich w czasie epidemii
I. Wstęp
1. Niniejsze wskazania opracowane zostały na podstawie następujących dokumentów:
a. Kongregacja ds. Kultu Bożego i Dyscypliny Sakramentów, Dekret w okresie Covid-19 (II), 2020
b. Kongregacja ds. Kultu Bożego i Dyscypliny Sakramentów, Nota do biskupów o i konferencji episkopatów w sprawie celebracji Wielkiego Tygodnia 2021, 17.02.2012.
c. Komisja ds. Kultu Bożego i Dyscypliny Sakramentów Konferencji Episkopatu Polski, Propozycja ujednoliconych wskazań na Wielki Tydzień i Triduum Paschalne 2021 dla duchowieństwa i wiernych Kościoła w Polsce odnośnie do czynności liturgicznych i duszpasterskich w czasie epidemii, 2021
d. Wspólny komunikat ministra zdrowia i sekretarza generalnego KEP z 24.03.2021, www.episkopat.pl
e. Apel Przewodniczącego Konferencji Episkopatu Polski o przestrzeganie zasad bezpieczeństwa sanitarnego podczas uroczystości religijnych z 26.03.2021, www.episkopat.pl
II. Zasady dotyczące obowiązku uczestnictwa i dyspensy
2. Biskup diecezjalny podtrzymuje do odwołania ogólną dyspensę od obowiązku uczestnictwa we Mszy świętej w niedziele i święta nakazane. Dyspensa dotyczy wiernych diecezji zielonogórsko-gorzowskiej, a także katolików przebywających na jej terytorium.
III. Zachowywanie cywilnych przepisów sanitarnych
3. Cywilne ograniczenia sanitarne nie są formą restrykcji wobec wierzących. Z tego względu należy współdziałać z władzami cywilnymi i służbami sanitarnymi na rzecz uchronienia wiernych przed zagrożeniem epidemii.
4. Aktualne przepisy sanitarne dotyczące celebracji liturgicznych obejmują:
• limit osób przebywających w kościele (1 osoba/20 m kw.),
REKLAMA
• obowiązek zachowania dystansu społecznego (min. 1,5 m),
• obowiązek zasłaniania ust i nosa maseczką medyczną (z wyjątkiem celebransa).
Przepisów tych należy ściśle przestrzegać1.
5. Należy podawać za każdym razem w ogłoszeniach oraz umieścić na drzwiach kościoła informację o dopuszczonym limicie osób.
6. Duszpasterze powinni dopilnować, z pomocą odpowiednich służb wiernych świeckich, aby w czasie nabożeństw nie przekroczyć wskazanego limitu, co mogłoby narazić ich wspólnoty na restrykcje lub powodować zgorszenie społeczne.
7. Z uwzględnieniem zasady dystansu w kościele należy wyznaczyć miejsca, które mogą zajmować wierni.
8. Zasadę dystansu należy także uwzględnić wyznaczając miejsca dla celebransa (koncelebransów) i służby liturgicznej.
9. Należy dbać o jak najczęstsze sprzątanie i dezynfekowanie przestrzeni świętej. W zakrystiach musi być możliwość obmycia rąk. Wszyscy celebrujący i posługujący są zobowiązani dezynfekować ręce przed liturgią, używając wyłącznie ręczników jednorazowych.
10. Należy jeszcze bardziej dbać o czystość naczyń liturgicznych oraz zmieniać bieliznę kielichową oraz ręczniczki do lavabo i vasculum tak często, jak to możliwe. W vasculum należy zmieniać często wodę, dokonując uprzednio jego obmycia.
11. Szafarze winni zwrócić szczególną uwagę na zachowanie higieny rąk, unikając dotykania twarzy.
12. Komunię św. można rozdzielać tylko z zasłoniętymi ustani i nosem, po dezynfekcji rąk bezpośrednio przed obrzędem.
IV. Ograniczenia dotyczące znaków liturgicznych
13. Znak pokoju należy ograniczyć do skłonu głowy.
14. W czasie pandemii wypada ucałowanie ołtarza i księgi zastąpić gestem skłonu. W Wielki Piątek tylko celebrans może ucałować Krzyż.
15. Można także powstrzymać się od wykonywania ręką znaku krzyża na ustach podczas przygotowania do słuchania Ewangelii.
REKLAMA
16. Wypada, aby pokropienia liturgiczne miały jedynie symboliczny charakter.
V. Komunia św. poza celebracjami
17. W czasie epidemii na prośbę wiernego należy chętnie udzielać Komunii św. poza Mszą, zwłaszcza przy okazji spowiedzi indywidualnej.
18. Zgodnie z rozeznaniem wypada dać możliwość wiernym, którzy łączą się duchowo ze wspólnotą Kościoła przez transmisję Mszy św., w wyznaczonych godzinach poza liturgią przyjęcia Komunii św. w kościele.
19. Komunię poza liturgią można przyjąć tylko raz w ciągu dnia, a od Wielkiego Czwartku aż do wieczora Wielkiej Soboty Komunia poza liturgią jest zabroniona (z wyjątkiem Komunii chorych w Wielki Czwartek i Wielki Piątek oraz jedynie Wiatyku w Wielką Sobotę).
VI. Zasady dotyczące koncelebransów
20. Należy starać się ograniczać koncelebrację.2
21. Komunia koncelebransów powinna odbywać się tak, aby tylko jedna osoba spożywała Krew Pańską bezpośrednio z kielicha, ta sama osoba również powinna przygotowywać kielich i dokonywać puryfikacji naczyń.
VII. Zasady dotyczące sakramentu pojednania
22. W obecnych warunkach można sprawować ten sakrament także poza konfesjonałem, np. w kościele, w kaplicy, w zakrystii, w sali katechetycznej, w biurze parafialnym lub w innym godnym miejscu, pozwalającym na zachowanie prywatności i zasad bezpieczeństwa.
23. Osoby, które ze względu na epidemię, nie mogą przystąpić tymczasowo do spowiedzi, powinny skorzystać z możliwości, jakie daje prawo kościelne w tym zakresie. Zawsze ilekroć istnieje poważna racja i nie ma sposobności wyspowiadania się, wtedy dla usposobienia duszy do stanu łaski wierny „jest obowiązany wzbudzić akt żalu doskonałego, który zawiera w sobie zamiar wyspowiadania się jak najszybciej” (KPK, kan. 916). Katechizm Kościoła Katolickiego objaśnia, że „żal, który wypływa z miłości do Boga miłowanego nade wszystko, jest nazywany żalem doskonałym lub żalem z miłości (contritio). Taki żal odpuszcza grzechy powszednie. Przynosi on także przebaczenie grzechów śmiertelnych, jeśli zawiera mocne postanowienie przystąpienia do spowiedzi sakramentalnej, gdy tylko będzie to możliwe” (KKK 1452). Uzyskane tak odpuszczenie grzechów jest związane z obowiązkiem ich wyznania przy najbliższej okazji do spowiedzi, pod groźbą popadnięcia na nowo w grzech śmiertelny.
REKLAMA
24. Przypominamy, że:
a. nie wolno w sposób nieuprawniony korzystać z rozgrzeszenia ogólnego. „Kapłan może udzielić ogólnego rozgrzeszenia po ogólnej spowiedzi tylko wtedy, gdy indywidualna spowiedź jest niemożliwa, mianowicie: w niebezpieczeństwie śmierci; penitentom innej narodowości przebywającym w Polsce, z którymi nie może się̨ porozumieć z powodu braku znajomości języka3. Spowiedź ogólna nie zwalnia od obowiązku wyznania grzechów ciężkich przy najbliższej spowiedzi indywidualnej4.
b. nie jest możliwa spowiedź przez środki komunikacji elektronicznej (np. telefon, komunikator internetowy itp.)5;
VIII. Zasady dotyczące olejów świętych i duszpasterstwa chorych
25. W okresie ograniczonego kontaktu fizycznego można skorzystać z możliwości namaszczenie bez bezpośredniego dotyku, przy użyciu narzędzi, np. bawełnianego patyczka albo jednorazowych rękawiczek ochronnych (zob. Kan. 1000 § 2).
26. W razie konieczności każdy kapłan może, jak zwykle, jednorazowo poświęcić olej chorych, ale tylko w czasie sprawowania sakramentu; pozostałego oleju nie wolno przechowywać, lecz należy spalić (Obrzędy chorych, nr 21b).
27. Komunię św. poza celebracją w Wielki Czwartek i Wielki Piątek można zanosić jedynie chorym i umierającym, a w Wielką Sobotę wyłącznie umierającym. Od tej zasady Stolica Apostolska nie udzieliła wyjątków nawet na okres pandemii.
REKLAMA
28. W każdym dekanacie u dziekana dostępne są pakiety sanitarne (przyłbica, maska, kombinezon, rękawiczki) z instrukcją użycia dla kapłanów posługujących chorym w domach.
IX. Niedziela Palmowa
29. Upamiętnienie wjazdu Pana do Jerozolimy powinno być obchodzone wewnątrz budynku sakralnego.6 Można zastosować drugą formę przewidzianą przez Mszał Rzymski. W procesji wewnątrz kościoła uczestniczy tylko najbliższa asysta. Wierni pozostają na miejscach.
30. Transmisja z obchodów Niedzieli Palmowej w Gorzowie Wlkp. odbędzie się o godz. 10.30 na antenie TVP 3 Gorzów Wielkopolski.
X. Wielki Poniedziałek, Wielki Wtorek, Wielka Środa
31. Te dni należy w miarę możliwości poświęcić na sprawowanie sakramentu pokuty i pojednania z zachowaniem zasad sanitarnych.
XI. Msza Krzyżma w Wielki Czwartek
32. Msza Krzyżma zostanie odprawiona w Wielki Czwartek o godz. 10.00 w gorzowskiej katedrze – wzorem ubiegłego roku – w gronie jedynie pięciu kapłanów reprezentujących pięć rejonów diecezji, innych imiennie wyznaczonych kapłanów i osób posługujących. Poświęcone oleje będą dostarczone do pięciu rejonów diecezji i będą mogły zostać odebrane przez księży dziekanów (rejony w załączniku), a następnie przez proboszczów w dekanatach. W przypadku przeszkody kapłan reprezentujący rejon proszony jest o wyznaczenie swego zastępcy i poinformowanie dziekanów w rejonie o zmianie. Opłaty za olej zostaną doliczone do opłat dziekańskich.
Księżom jubilatom okolicznościowe listy zostaną przesłane pocztą.
XII. Święte Triduum Paschalne
33. Celebracje Mszy św. Wieczerzy Pańskiej w Wielki Czwartek, Liturgii ku czci Męki Pańskiej w Wielki Piątek i Wigilii Paschalnej w Wielką Noc sprawowane pod przewodnictwem biskupa w gorzowskiej katedrze transmitowane będą od czwartku do soboty o godz. 19.00 przez TVP 3 Gorzów Wielkopolski i Radio Zachód.
REKLAMA
34. W parafiach Triduum Paschalne można celebrować także na filiach. Jednak nie wolno powtarzać celebracji w tym samym kościele.
35. Zachęca się do organizowania transmisji w mediach społecznościowych, by parafianie mogli łączyć się duchowo ze swoimi wspólnotami.
36. W Domu Księży Emerytów i wspólnotach zakonnych zezwala się na celebracje Triduum Paschalnego we własnych kaplicach. Nie mogą w nich jednak uczestniczyć inni wierni nie należący do tych wspólnot.
XIII. Msza Wieczerzy Pańskiej
37. Wyjątkowo, gdy nie ma możliwości koncelebracji, udziela się wszystkim księżom zezwolenia na odprawienie Mszy św. bez udziału ludu w kościele czy kaplicy, a jeśli to będzie niemożliwe (w przypadku izolacji czy kwarantanny) – w innym odpowiednim miejscu.
38. Mszę Wieczerzy Pańskiej sprawuje się uwzględniając następujące wskazania:
a. Obrzęd obmycia nóg, który zawsze jest opcjonalny, należy w tym roku pominąć.
b. Nie udziela się Komunii pod dwiema postaciami
c. Kaplicę adoracji („ciemnicę”) należy urządzić miejscu, w którym wierni będą mogli zachować zasadę dystansu oraz w sposób skromny, aby w przygotowania angażować jak najmniejszą liczbę osób.
d. Najświętszy Sakrament do kaplicy adoracji przenosi się tylko przy udziale najbliższej asysty, bez udziału wiernych.
39. W wyznaczonych godzinach należy umożliwić wiernym indywidualną modlitwę w kościele; w świątyni może przebywać jednocześnie tylko dopuszczalna liczba osób.
XIV. Wielki Piątek Męki Pańskiej
40. Doroczna zbiórka ofiar na Boży Grób w Jerozolimie odbywa się w dniu ogłoszonym oddzielnie przez Konferencję Episkopatu.
41. Grób Pański należy urządzić w bezpiecznym pod względem sanitarnym miejscu, tak aby w przygotowaniach uczestniczyło jak najmniej osób. Należy bardziej wyeksponować monstrancję niż figurę Chrystusa leżącego w grobie. Należy też dbać, aby wystawiony Najświętszy Sakrament znajdował się w miejscu godnym i zabezpieczonym.
REKLAMA
42. Liturgię Męki Pańskiej sprawuje się uwzględniając następujące wskazania:
a. W modlitwie powszechnej, po wezwaniu 9. należy dołączyć wezwanie wraz z oracją końcową, zatwierdzone przez Kongregację Kultu Bożego w r. 2020 (załącznik).
b. Stosuje się pierwszą formę ukazania Krzyża (w prezbiterium).
c. Podczas Adoracji Krzyża tylko przewodniczący oddaje cześć Krzyżowi przez pocałunek. Pozostali przez podejście i przyklęknięcie lub skłon. Należy pouczyć wiernych, by nie całowali Krzyża i zachowali odpowiednią odległość od siebie.
d. Jeśli celebracja jest transmitowana, celebrans na zakończenie adoracji powinien podnieść Krzyż i trzymać tak przez pewien czas w milczeniu, aby wierni mogli oddać duchowo cześć Krzyżowi.
e. Należy pozostawić krzyż i świece w prezbiterium, aby wierni mogli adorować krzyż z właściwej odległości. Zakazuje się adoracji przez ucałowanie i dotykanie.
43. Można urządzić nocną adorację Najświętszego Sakramentu.
XV. Wielka Sobota
44. W wyznaczonych godzinach należy umożliwić wiernym indywidualną modlitwę w kościele; w świątyni może przebywać tylko dopuszczalna liczba osób.
45. Tradycyjne błogosławienie pokarmów na stół wielkanocny w kościołach i na zewnątrz świątyń jest odwołane.
46. Biskup diecezjalny pobłogosławi pokarmy w gorzowskiej katedrze. Transmisję z tego wydarzenia przeprowadzi o godz. 11.00 TVP 3 Gorzów Wielkopolski. Wiernych wypada zachęcić do duchowej łączności z tym obrzędem przez przygotowanie stołu przykrytego obrusem, z umieszczonym na nim krzyżem i zapaloną świecą (np. paschalikiem Caritas). Wspólna modlitwa z biskupem oraz gest błogosławieństwa wykonany przez jednego z domowników obejmie pokarmy przygotowane w domach do pobłogosławienia.
REKLAMA
47. Błogosławieństwo pokarmów może się odbyć także wśród domowników przed śniadaniem niedzielnym. Po wspólnej modlitwie błogosławieństwo wypowiada ojciec, matka lub inna dorosła wierząca osoba. Obrzęd znajduje się w załączniku.
XVI. Wigilia Paschalna
48. W przygotowaniu Wigilii Paschalnej należy uwzględnić następujące ograniczenia:
a. Liturgia zaczyna się wewnątrz kościoła. Wierni pozostają na miejscach.
b. Do poświęcenia ognia należy użyć zwykłej świecy (nie paschalnej).
c. W liturgii chrzcielnej zawsze należy zachować odnowienie przyrzeczeń chrzcielnych. Pokropienie powinno mieć charakter symboliczny.
d. Chrzty dorosłych katechumenów mogą być sprawowane z zachowaniem środków ostrożności co do kontaktu bezpośredniego. Zgodnie z tradycją Kościoła mogą one w razie potrzeby być przeniesione na uroczystość Zesłania Ducha Świętego.
e. Nie udziela się Komunii pod dwiema postaciami.
f. Po liturgii Wigilii Paschalnej i w Niedzielę Zmartwychwstania Pańskiego należy pominąć procesję rezurekcyjną.
XVII. Niedziela Zmartwychwstania i Poniedziałek Wielkanocny
49. O ile to możliwe, należy zaplanować w wyznaczonych godzinach obrzęd udzielenia Komunii św. poza Mszą św., np. co pół godziny.
XVIII. Odpusty
50. Penitencjaria Apostolska udzieliła odpustu wiernym chorym na Covid-19, pracownikom służby zdrowia, członkom rodzin i wszystkim, którzy opiekują się zakażonymi. Warunkiem uzyskania tego odpustu jest brak przywiązania do grzechu oraz duchowa łączność przez środki masowego przekazu z celebracją Mszy św., odmawianiem Różańca Świętego, nabożeństwem Drogi Krzyżowej lub innymi formami pobożności. A także wtedy, gdy wierni przynajmniej odmówią Wyznanie Wiary, Modlitwę Pańską i pobożne wezwanie do Najświętszej Maryi Panny, „ofiarując tę próbę w duchu wiary w Boga i miłości wobec swoich braci i sióstr, z wolą wypełnienia zwykłych warunków (spowiedź sakramentalna, Komunia eucharystyczna i modlitwa w intencji Ojca Świętego) tak szybko, jak będzie to możliwe”.
REKLAMA
51. Osoby, które nie mogąc uczestniczyć w liturgii, dokonują aktu Komunii duchowej, mogą uzyskać odpust cząstkowy za dołączenie do tego aktu modlitwy „Duszo Chrystusowa”.
XIX. Modlitwa o ustanie pandemii
52. Wypada zachować zwyczaj śpiewania „Suplikacji” na zakończenie liturgii Wielkiego Tygodnia, a także w kolejnych tygodniach epidemii po Mszach św. i nabożeństwach.
53. Wypada korzystać z formularza mszalnego „W okresie pandemii”. Formularza nie wolno używać w Oktawie Wielkanocy, w Niedziele Okresu Wielkanocnego i w uroczystości.
54. Wszyscy wierni są zaproszeni do modlitwy w intencji ustania epidemii, szczególnie na Różańcu, wzywając orędownictwa Maryi Niepokalanej i Jej Oblubieńca, św. Józefa, którego Rok Święty obchodzimy oraz Świętych Patronów czasu epidemii, do których należą m.in. św. Sebastian, św. Roch, św. Rozalia z Palermo i św. Rita z Cascii i własnych Świętych Patronów.
55. Kościoły powinny, w miarę możliwości, pozostawać otwarte jako miejsca na indywidualną modlitwę, z zachowaniem przepisów sanitarnych.
Ks. Robert Patro
Dyrektor Wydziału Duszpasterskiego
Załączniki:
a) Regiony odbioru olejów świętych,
b) Wezwanie modlitwy powszechnej w Wielki Piątek,
c) Obrzęd błogosławieństwa pokarmów w poranek wielkanocny (dwie wersje do wyboru),
d) Przypomnienie zasad przyjmowania Komunii św.,
REKLAMA
e) Apel Przewodniczącego Konferencji Episkopatu Polski o przestrzeganie zasad bezpieczeństwa sanitarnego podczas uroczystości religijnych z 26.03.2021
Do ogłoszeń w Niedzielę Palmową Męki Pańskiej:
• Odczytanie Apelu Przewodniczącego Konferencji Episkopatu Polski o przestrzeganie zasad bezpieczeństwa sanitarnego podczas uroczystości religijnych z dnia 26.03.2021 (załącznik).
• Biskup diecezjalny podtrzymuje do odwołania ogólną dyspensę od obowiązku uczestnictwa we Mszy św. w niedziele i święta nakazane. Dyspensa dotyczy wiernych diecezji zielonogórsko-gorzowskiej oraz katolików przebywających na jej terytorium.
• Nowe przepisy sanitarne, ze względu na wzrastającą liczbę zachorowań na Covid-19, ustalają następujące zasady uczestnictwa w liturgii:
◦ dopuszczalny limit osób przebywających w kościele – 1 osoba/20 m kw.,
◦ obowiązek zachowania dystansu społecznego – co najmniej 1,5 m,
◦ obowiązek zasłaniania ust i nosa maseczką medyczną (z wyjątkiem celebransa).
• Biskup diecezjalny w jedności z episkopatem Polski apeluje, w obliczu zagrożenia zdrowia i życia, o odpowiedzialność indywidualną i zbiorową oraz zobowiązuje wszystkie wspólnoty parafialne diecezji zielonogórsko-gorzowskiej do ścisłego przestrzegania powyższych przepisów.
• W związku z tym wszystkie celebracje w kościele/kościołach naszej parafii mogą się odbywać jedynie z zachowaniem tych norm. W tym celu:
◦ przed drzwiami kościoła posługujący będą prowadzić liczenie wchodzących,
◦ w świątyni zostały wyznaczone miejsca, które można zajmować,
◦ na drzwiach kościoła została umieszczona informacja o limicie uczestników.
• Prosimy parafian o zrozumienie i ścisłe stosowanie tych zaleceń oraz o ofiarowanie wszelkich niedogodności z tym związanych razem z Chrystusem, który „chociaż był Synem, nauczył się posłuszeństwa przez to, co wycierpiał. A gdy wszystko wykonał, stał się sprawcą zbawienia wiecznego dla wszystkich, którzy Go słuchają” (Hbr 5,8-9).
REKLAMA
• Ponieważ obecna sytuacja skłania do pozostawania w domach i nieuczestniczenia osobiście w liturgii, zapewniamy wszystkich o szczególnej modlitwie podczas parafialnych celebracji. Prosimy pozostających w domach o duchową łączność z parafią, diecezją i z całym Kościołem przez modlitwę domową, a także z pomocą transmisji.
• Msza św. Wieczerzy Pańskiej w Wielki Czwartek, Liturgia ku czci Męki Pańskiej w Wielki Piątek i Wigilia Paschalna w Wielką Noc sprawowane pod przewodnictwem biskupa w gorzowskiej katedrze transmitowane będą od czwartku do soboty o godz. 19.00 przez TVP 3 Gorzów Wielkopolski i Radio Zachód.
• Liturgie Triduum Paschalnego w naszej parafii będą odbywać się w następującym porządku… Dodatkowa możliwość przyjęcia Komunii św. w Niedzielę Wielkanocną i Poniedziałek Wielkanocny… (Uwaga na zasady udzielania Komunii św. poza główną celebracją podczas Triduum Paschalnego. Zob. pkt V). Transmisje parafialne będą dostępne…
• W naszym kościele będzie także możliwość osobistej modlitwy i adoracji Najświętszego Sakramentu w następujących dniach i godzinach... Nawiedzający kościół są zobowiązani do przestrzegania zasad bezpieczeństwa sanitarnego.
• Tradycyjne błogosławienie pokarmów na stół wielkanocny w Wielką Sobotę jest odwołane w całej diecezji.
• Bp Tadeusz Lityński pobłogosławi pokarmy w gorzowskiej katedrze. Transmisję z tego wydarzenia przeprowadzi o godz. 11.00 TVP 3 Gorzów Wielkopolski. Zachęcamy do duchowej łączności z tym obrzędem przez przygotowanie stołu przykrytego obrusem, z umieszczonym na nim krzyżem i zapaloną świecą (np. paschalikiem Caritas). Wspólna modlitwa z biskupem oraz gest błogosławieństwa uczyniony przez jednego z domowników obejmie pokarmy przygotowane w domu do pobłogosławienia.
• Błogosławieństwo pokarmów może się odbyć także wśród domowników przed śniadaniem niedzielnym. Po wspólnej modlitwie błogosławieństwo wypowiada ojciec, matka lub inna dorosła wierząca osoba. Obrzęd jest do pobrania na stronie diecezjalnej www.diecezjazg.pl",Ks. Robert Patro - Dyrektor Wydziału Duszpasterskiego,,Biblia,https://www.niedziela.pl/artykul/66346/Wskazania-na-Wielki-Tydzien-i-Triduum
Bp Milewski: aborcja to największe zło tego świata,"My nigdy nie możemy powiedzieć, że „Aborcja jest OK”. Aborcja to największe zło tego świata – powiedział bp Mirosław Milewski w uroczystość Zwiastowania Najświętszej Maryi Panny i Dniu Świętości Życia. Przewodniczył wieczorem Mszy św. odpustowej w Sanktuarium Matki Bożej Brzemiennej w Skępem w diecezji płockiej.","Bp Mirosław Milewski przewodniczył Mszy św. odpustowej w Sanktuarium Matki Bożej Brzemiennej, Pani Mazowsza i Kujaw w Skępem. Przypomniał, że od 1998 roku dzień 25 marca jest obchodzony jako Dzień Świętości Życia. Był on odpowiedzią na apel papieża Jana Pawła II z encykliki „Evangelium vitae”, który wezwał do troski o życie każdego człowieka.
Hierarcha podkreślił, że życie każdego człowieka jest „wartością podstawową i nienaruszalną”. Każdy człowiek poczęty w łonie matki ma prawo do życia. Ono jest wartością, która jednoczy wszystkich ludzi na całym świecie. Każdy Polak powinien bronić życia.

PODZIEL SIĘ CYTATEM
- Pojawiające się w ostatnich miesiącach ataki na życie, pod pretekstem zmiany prawodawstwa, a także deklaracje polityczne o domaganiu się prawa do aborcji do 12 tygodnia życia dziecka, zmuszają nas do jeszcze większej, bardziej gorliwej modlitwy o życie i za życie. My nigdy nie możemy powiedzieć, że „Aborcja jest OK”. Aborcja, to największe zło tego świata - zaakcentował bp Milewski.
REKLAMA
Biskup dodał, że Kościół katolicki w Polsce czyni wiele starań, aby każdy człowiek, bez względu na to, jaki jest stan jego zdrowia, miał szansę na życie i na opiekę, gdy jest ona potrzebna. Wymienił m.in. Duchową Adopcję Dziecka Poczętego i Okna Życia, do których trafiają dzieci, które z różnych powodów nie mogą wychowywać się w rodzinach biologicznych. Takie dzieci są później adoptowane.
Stwierdził, że w ostatnim roku Polacy dobrze poznali wartość zdrowia i życia. Gdy na Covid-19 choruje tak wiele osób, gdy chorzy muszą być podłączani do respiratorów, gdy codziennie z powodu koronawirusa umiera wiele osób, w samotności, bez możliwości pożegnania się z bliskimi - modlitwa u stóp Maryi powinna być jeszcze bardziej gorliwa. Poprosił o modlitwę za całą służbę zdrowia, aby nie zabrakło im sił i nadziei na to, że z Bożą pomocą pomogą oni swoim pacjentom.
- Nie znamy wyroków boskich, nie wiemy, dlaczego tak się dzieje. Nie wiemy, co Bóg chce nam poprzez te wydarzenia powiedzieć. W historii zbawienia wielokrotnie działo się tak, że Bóg stawiał ludzi w pewnej sytuacji, której sensu nie potrafili oni zgłębić. Tak było z Maryją, która nagle dowiedziała się, że Bóg postanowił przekazać Jej swój największy Dar – Syna, Emmanuela. On jednym słowem „fiat” – „tak” zrezygnowała z siebie. Wola Boża była dla niej ważniejsza od własnej woli – głosił bp Milewski.
Zaznaczył, że swoje „tak” Panu Bogu trzeba potwierdzać dzień po dniu, przez całe życie. Gdy Bóg burzy plany, gdy poddaje próbie, gdy zmusza do zmiany myślenia – na nic zda się bunt czy rozpacz. Pozostaje po prostu jak Maryja zaufać, przyjąć postawę „fiat” – „tak” na to, co człowieka spotyka, oddać Bogu wszystko.
Sanktuarium Matki Bożej Brzemiennej, Pani Mazowsza i Kujaw w Skępem w diecezji płockiej kilkuset lat jest miejscem pielgrzymowania wiernych z różnych stron diecezji i Polski do słynącej cudami Figury Matki Bożej Skępskiej. To jedno z najbardziej popularnych sanktuariów. Początki sanktuarium łączą się z pierwszymi objawieniami Matki Bożej z 1490 r. w przydrożnym, dębowym lesie, gdzie parę lat później powstała kaplica i została poświęcona w 1496 r. W tym samym czasie córka kasztelana kruszwickiego, która nie miała władzy w nogach, doznała tutaj uzdrowienia. W dowód wdzięczności ufundowała figurę Matki Bożej, obecną w klasztorze ojców bernardynów do dziś. Dnia 18 maja 1755 r. sufragan chełmiński Fabian Pląskowski uroczyście koronował figurę. Pieczę nad sanktuarium mają ojcowie bernardyni.","eg
/Skępe (KAI)",https://www.niedziela.pl/numer/2020/49,aborcja,https://www.niedziela.pl/artykul/66330/Bp-Milewski-aborcja-to-najwieksze-zlo
Prasa zagraniczna,"Nie lubi mówić o sobie. Unika udzielania wywiadów. Ratuje ludzi od śmierci, głodu, cierpienia i chorób. Misjonarka w Kenii i Tanzanii. Nazywana przez bliskich „Aniołem Afryki” lub „Matką Teresą z Polski”.","W Bazylice po nowemu
Wiele komentarzy wzbudziło zarządzenie Sekretariatu Stanu Stolicy Apostolskiej dotyczące odprawiania Mszy św. w Bazylice św. Piotra. Zakazuje ona m.in. sprawowania przez kapłana Mszy św. bez udziału wiernych oraz ogranicza odprawianie nadzwyczajnej formy Mszy św. w obrządku łacińskim. W myśl rozporządzenia w bazylice będą mogły być sprawowane tylko koncelebry, a grupy pielgrzymów, którym towarzyszą biskup lub kapłani, powinny mieć zapewnioną możliwość odprawiania Mszy św. w Grotach Watykańskich, czyli w kaplicach krypty bazyliki lub wokół grobu św. Piotra.
ICN
Ekologiczne nawrócenie
Niezwykłych prezentów zażyczył sobie kameruński kapłan Innocent Wefon Akum. Duchowny, który jest proboszczem parafii św. Michała Archanioła w Bojongo, Douala, poprosił swoich znajomych, aby zamiast książek czy ubrań na imieninowe/urodzinowe prezenty dawali mu plastikowe butelki i kontenery na płyny. Co robi z nimi kapłan? Część poddaje recyklingowi, inne używa w swoim „ekologicznym ogródku”. Uczy także, jak wykonać np. pojemniki, koszyki. W ten sposób realizuje on wezwanie do ekologicznego nawrócenia, które papież Franciszek zawarł w encyklice Laudato si’.
INTERFAX
Ach te gierki!
„Minister spraw zagranicznych” rosyjskiego patriarchatu – metropolita Hilarion, wypowiadając się przy okazji 5. rocznicy historycznego spotkania papieża Franciszka z patriarchą Cyrylem w Hawanie i w kontekście niedawnej pielgrzymki Ojca Świętego do Iraku, wyraził opinię, że dotychczasowe działania papieża nie poprawiły sytuacji chrześcijan na Bliskim Wschodzie, co było głównym powodem i celem hawańskiego spotkania. Z wypowiedzi prawosławnego hierarchy można wywnioskować, że tylko Rosja przez swoje działania, a dokładnie dzięki zaangażowaniu rosyjskich wojsk w Syrii, rzekomo przyczyniła się do poprawy sytuacji chrześcijan, ale tylko na tamtym terenie. Jakie zatem są dziś efekty rozmów na lotnisku w kubańskiej stolicy? Zdaniem strony prawosławnej, można je jedynie dostrzec na polu współpracy w zakresie pomocy charytatywnej i kultury.
REKLAMA
Czyli liczy się tylko Rosja.
KN
Zmartwienia holenderskich księży
Odczucia holenderskich duchownych związane z pandemią COVID-19 są podobne do wrażeń kapłanów w innych krajach. Zastanawiają się, czy wierni wrócą do kościoła po zakończeniu pandemii. Ich problemem jest niska baza. To znaczy, że procent dominicantes przed pandemią był w Holandii niski, a teraz jest jeszcze niższy. Według rozmów, które katolicki tygodnik Katholiek Nieuwsblad przeprowadził z 21 proboszczami z 7 holenderskich diecezji, do tej pory, mimo że kościoły są otwarte, to nie wróciła do nich jedna czwarta dotychczasowych wiernych. Najczęściej są to ludzie starsi, ale nie brak też młodszych. Najgorzej jest z tymi, których związki z Kościołem już wcześniej były letnie. Istnieje ryzyko, że pandemia je w ogóle zerwała.
Życie parafialne ogranicza się tylko do sprawowania Mszy św. Celebracje innych sakramentów praktycznie się nie odbywają.
DIE TAGESPOST
Chodzi o...
Aż jedna trzecia niemieckich katolików rozważa wystąpienie z Kościoła katolickiego. Niewiele lepiej jest wśród protestantów, gdzie jedna czwarta nie wyklucza, że może wkrótce opuścić swoją wspólnotę. Takie są wyniki sondażu zamówionego przez Die Tagespost i protestancką agencję Idea. Jakie są tego powody? Starsi respondenci deklarują, że chodzi o to, iż Kościół ma „złą prasę”, przede wszystkim ze względu na przestępstwa pedofilii niektórych duchownych. Młodsi mówią natomiast o pieniądzach.
Po prostu nie chcą ich płacić na Kościół, a jedyną drogą do tego jest oficjalna deklaracja o wystąpieniu z Kościoła.
System finansowania Kościoła w Niemczech jest od dawna krytykowany na świecie. Pieniądze od wyznawców, czy to katolików czy protestantów, ściąga aparat skarbowy. Można z tego zrezygnować, ale wtedy nie ma co liczyć na sakramenty czy pogrzeb wyznaniowy. W 2019 r., mimo prawie 300-tysięcznej rzeszy apostatów, Niemcy przekazali na cele kościelne prawie 6,8 mld euro, o 100 mln więcej niż rok wcześniej.
pr",,https://www.niedziela.pl/numer/2021/13,miłosierdzie,https://www.niedziela.pl/artykul/152834/nd/Prasa-zagraniczna
Zmierzch rozumu [FELIETON],"Żyjemy w czasach zmierzchu rozumu. To pewien paradoks, bo wmawia się nam wciąż, że współczesny człowiek ma wyzwolić się przede wszystkim od religii, gdyż jest ona nieracjonalna. Pomijam to, że religia chrześcijańska, bo ją mam głównie na myśli, jest zakochana w rozumie – Kościół tak ceni rozum, że zdefiniował dogmat o możliwości dojścia do istnienia Boga wyłącznie za pomocą rozumu. Problem tkwi w tym, że w zamian za odrzucenie religii, otrzymujemy świat jeszcze bardziej nieracjonalny, w którym prym wiodą emocje i uczucia.","Zmierzch rozumu jest doskonale widoczny na przykładzie tego, co się zwie pandemią Covid-19, a w zasadzie sposobu reakcji na to zjawisko. Prof. Ernest Kuchar z Warszawskiego Uniwersytetu Medycznego, będący specjalistą z zakresu chorób zakaźnych, stwierdził w jednym z wywiadów, że wprowadzanie lockdownu w celu walki z koronawirusem jest jak wycięcie guza nowotworowego z brzucha, przy okazji ucinając dwie nogi. I to wcale nie jest porównanie na wyrost.
Uprzedzając głosy tych, którzy zarzucą mi „koronasceptycyzm” – neguję sposób i metody walki z chorobą, a nie samego wirusa i niebezpieczeństwa z nim związane. Wydaje się, że świat (bo nie tylko Polska) zapomniał o podstawowej zasadzie, że reakcja musi być proporcjonalna do zagrożenia. A o tym, co się dzieje w Polsce i na świecie można powiedzieć wszystko, tylko nie to, że jest proporcjonalne do zagrożenia.
Czyż taka polityka nie jest najłatwiejsza? Pozamykajmy wszystkich w domach, bo sytuacja wymyka nam się spod kontroli. Rozmowa o długofalowych skutkach jest marginalizowana. Tylko perspektywa tu i teraz. Co z tego, że ludzie z innymi schorzeniami umierają, bo odkładane są planowe zabiegi. Co z tego, że przez zdalną naukę dzieci nie dość, że nie posiądą takiej wiedzy jak w zwyczajnej formie, to w dodatku nie przejdą prawidłowej socjalizacji. Co z tego, że bankrutują kolejne firmy i to najczęściej te małe, rodzinne, bo wielkim koncernom się krzywda nie stanie. Depresje, samobójstwa, niezdiagnozowane choroby – efekty takiej polityki widać już dziś i aż strach pomyśleć, co będzie za jakiś czas.
Nic mi o tym nie wiadomo, żeby ten wirus atakował także zdolność do racjonalnej oceny rzeczywistości, a niestety u niektórych pojawiły się takie symptomy. Jeden z popularniejszych ekspertów covidowych, dr Sutkowski (po tej akcji należałoby to określenie ująć w cudzysłów) jakiś czas temu usiłował ukazać przewagę maseczek chirurgicznych nad resztą osłon ust i nosa za pomocą eksperymentu, niezbyt naukowego, trzeba dodać. Nie będę opisywać w szczegółach jak to wyglądało, więc jeśli Państwo tego nie widzieli, proszę nadrobić zaległości, bo to dobry obraz paranoi, jaka nas ogarnęła.
REKLAMA
Jeszcze a propos maseczek. Wiemy, że przyłbice i inne, „niemaseczkowe” osłony ust i nosa w magiczny sposób od 27 lutego, mocą rozporządzenia Rady Ministrów przestały chronić przed wirusem. No cóż, skończyła się ich prawie roczna misja, tak bywa. Na służbie zostały maseczki każdego rodzaju, od szmacianych po te najbardziej profesjonalne z filtrem. Te bawełniane jeszcze w magiczny sposób nas chronią, chociaż taki prof. Horban mówi, że to pseudoosłony, które należy wyrzucić do kosza. Nie łudźmy się jednak, że maseczki bawełniane będą nas chronić wiecznie. Ich „moc” jak widać zależy tylko od rządowego rozporządzenia. Nosząc je dzisiaj się nie zarażamy, ale kiedy zmieni się prawo, to się pozarażamy, bo przestaną działać. Jasne?
Można by ułożyć całą litanię tego typu absurdów i sobie tak żartować z tego w nieskończoność, ale w gruncie rzeczy to jest śmiech przez łzy. Przyszło nam żyć w chorych czasach, chorych jak widać bardziej z powodu głupoty niż samego wirusa. Ktoś może się zastanawiać, dlaczego ludzie są na to wszystko tak podatni. Odpowiedź jest prosta – jeśli współczesny świat marginalizuje rozum, to nie ma co się dziwić, że człowiek pozbawiony tego fundamentu jest tak podatny na rozmaitego rodzaju manipulacje i niekoniecznie dobre wpływy. I kto, jeśli nie my, katolicy, którzy tak cenimy rozum, powinniśmy czynić z niego użytek i nawoływać, żeby każdy człowiek korzystał z tego daru, który upodabnia go do samego Boga.",Wojciech A. Grzywacz,https://www.niedziela.pl/numer/2020/14,liturgia,https://www.niedziela.pl/artykul/66154/Zmierzch-rozumu-FELIETON
Prasa zagraniczna,Z radosnego uniesienia prosto w bezdenne głębiny rozpaczy. Taką to życiową przejażdżkę górską zafundował mamie Łukaszka przewrotny los...,"Kto ma rację?
Choć gubernatorzy Teksasu i Missisipi ogłosili zniesienie restrykcji związanych z pandemią w ich stanach, to większość biskupów z tego terenu odniosła się z rezerwą do decyzji polityków i utrzymała zarówno obowiązek noszenia maseczek w kościołach, jak i zachowania dystansu. W El Paso biskup Mark J. Seitz podtrzymał nawet limit uczestników liturgii do 25% pojemności konkretnego kościoła.
Biskupi podkreślają, że nadal wielu ludzi choruje na COVID-19 i nic nie wskazuje na to, że zagrożenie dla życia i zdrowia minęło.
CNA
Hiszpanie wracają do Kościoła?
Coraz więcej hiszpańskich podatników chce wspierać finansowo dzieła Kościoła. Mimo zmasowanej antykościelnej propagandy w całej Europie coraz więcej ludzi docenia realną wartość dzieł kościelnych na polu kultury, edukacji, zdrowia i działalności charytatywnej. W sumie hiszpańscy podatnicy przekazali w 2020 r. na Kościół katolicki 301,07 mln euro, co jest znaczącym, choć nie jedynym źródłem finansowania działalności kościelnej na Półwyspie Iberyjskim.
REPORT
Boża drużyna
To nieformalne zrzeszenie, które zostało utworzone przez przedstawicieli 25 parafii w archidiecezji Chicago.
Łączy ich fakt, że te parafie albo już zamknięto, albo są na ostatniej prostej do zamknięcia. Świeccy nie chcą, aby własność parafialna została sprzedana deweloperom. Domagają się od zarządu diecezjalnego, aby wziął pod uwagę ich stanowisko.
W archidiecezji Chicago już od dłuższego czasu realizowany jest program Renew My Church, który ma na celu dostosowanie struktury duszpasterskiej do obecnych potrzeb i wyzwań. Wpływ na to mają przede wszystkim: brak księży, zmniejszająca się liczba praktykujących oraz zmiany demograficzne. Generalnym celem jest jak najefektywniejsze zagospodarowanie zasobów ludzkich i finansowych archidiecezji. Jej zarząd uspokaja, że pozyskane z ewentualnego zbycia własności parafialnej środki finansowe, po uregulowaniu ciążących na właścicielach zobowiązań, w tym długu, wrócą do konkretnej wspólnoty parafialnej.
REKLAMA
BIAŁY DOM
Wolność dla niektórych
Taki argument słyszymy często: nie należy zakazywać aborcji, a dbać jedynie o to, żeby ludzie mieli prawo wyboru. Jeżeli ktoś przyjmuje taki wywód za dobrą monetę, to bardzo się myli. Jedną z pierwszych inicjatyw nowego prezydenta USA – który choć ponoć osobiście jest przeciw aborcji, to w imię poszanowania ludzkiej wolności i prawa do wyboru, jako polityk, uznaje dopuszczanie przez prawo zabijania nienarodzonych – było wprowadzenie „Aktu o równości”, który ma zapewnić ochronę osób LGBT. Krytycy dopatrują się tutaj jednak drugiego dna i uważają, że ustawa będzie zmuszała np. lekarzy czy innych pracowników opieki zdrowotnej m.in. do zabijania nienarodzonych dzieci czy operacji zmiany płci, łamiąc ich sumienia i odmawiając im prawa do wyboru. Dziennikarz Owen Jensen chciał, aby rzecznik prasowy Białego Domu Jen Psaki odpowiedziała na pytanie, czy te obawy o zmuszanie ludzi do postępowania wbrew swojemu sumieniu są uzasadnione i co na ten temat sądzi prezydent Joe Biden. Rzeczniczka na to konkretne pytanie odpowiedziała „wymijająco”.
DER SONNTAG
Kontrowersyjny obrzęd
To już nie dyskusja, to fakt. Wydawnictwo Bonifatius Verlag, związane z katolicką diecezją Paderborn, wydało książkę Paare. Riten. Kirche. Użytkownicy znajdą w niej obrzęd błogosławieństwa związków jednopłciowych. Wstęp do wydania napisał bp Ludger Schepers, biskup pomocniczy Essen, a przy jej opracowaniu brali udział pracownicy diecezji Moguncja. Biskup tego Kościoła lokalnego Peter Kohlgraf, na łamach diecezjalnego tygodnika, udzielił swoistego „błogosławieństwa” tej pozycji i jednocześnie tłumaczył, że jest niemożliwe, aby homoseksualista, świadomy swojej skłonności, żył w czystości. Jego zdaniem, skoro Katechizm Kościoła Katolickiego uznaje, że homoseksualizm nie jest kwestią ludzkiego wyboru, ale wrodzonych skłonności, to nie można wymagać od homoseksualistów życia w czystości, do czego zachęca Katechizm Kościoła Katolickiego.
Ostatnio głos biskupa Moguncji jest jednym z coraz częstszych głosów biskupów z Niemiec, a także z sąsiedniej Austrii.",pr,https://www.niedziela.pl/numer/2021/12,Matka Boża Częstochowska,https://www.niedziela.pl/artykul/152727/nd/Prasa-zagraniczna
Książę z pasją do zabytków,"O pasji do renowacji zabytków, kultywowaniu tradycji przodków oraz internetowej grze z przesłaniem opowiada książę Jan Lubomirski-Lanckoroński, prezes Fundacji Książąt Lubomirskich.","Andrzej Tarwid: Czym będzie się zajmować Fundacja Książąt Lubomirskich w najbliższych miesiącach?
Jan Lubomirski-Lanckoroński: Cele, jak zawsze, mamy ambitne, lecz ich realizacja w dużym stopniu będzie uzależniona od sytuacji pandemicznej. W ubiegłym roku np. otworzyliśmy zamek w Lubniewicach oraz część plaży i parku dla miejscowej ludności. Niestety, zamek mogły zwiedzać tylko małe grupy osób. Dlatego w tym roku bardzo mi zależy, by zamek – będący historyczną spuścizną rodu – ze znajdującymi się w nim artefaktami udostępnić większej liczbie zwiedzających. Jeśli chodzi o nowatorskie plany, to rozmawiamy z Muzeum Narodowym w Krakowie (MNwK) o zorganizowaniu wystawy sztuki nowoczesnej. Fundacja oraz Kolekcja Książąt Lubomirskich użyczyłaby na ekspozycję obrazów Chagalla, Picassa czy Warhola. Natomiast jeśli chodzi o kontynuację przedsięwzięć cyklicznych, to jednym z priorytetów jest organizacja kolejnej edycji Festiwalu im. Księcia Władysława Lubomirskiego, który w ubiegłym roku został okrojony z powodu pandemii.
Przez COVID-19 mniej osób uczestniczy w kulturalnych wydarzeniach. Były jednak takie projekty, które cieszyły się popularnością. Z jakich przedsięwzięć fundacji jest Pan szczególnie dumny?
W Muzeum Pałacu Króla Jana III w Wilanowie udało się zorganizować wystawę zatytułowaną Leonardiana w kolekcjach polskich. Jednym z prezentowanych tam obrazów była Madonna z Dzieciątkiem i barankiem, którą wypożyczyliśmy z Kolekcji Książąt Lubomirskich. Natomiast do MNwK oddaliśmy w depozyt najstarsze w Polsce witraże. Są to dwa duże okna witrażowe datowane na 1200 r. W ostatnim czasie udało się nam je odrestaurować i zostały zaprezentowane na wystawie Cud światła. Obie wystawy rzeczywiście są przykładem ważnych projektów zrealizowanych w 2020 r., ale ogólny bilans pozostawił duży niedosyt. Wspomniałem już o festiwalu pradziadka Władysława. W 2019 r. odbył się on w ośmiu miastach w Polsce oraz we Lwowie. Podobnie miało być w roku ubiegłym. Tymczasem tysiące zaproszeń trzeba było anulować. We Lwowie koncert odbył się bez publiczności, był transmitowany on-line, jednak odbiór utworów Szymanowskiego, Karłowicza i Różyckiego przez internet jest zupełnie inny niż na żywo.
Fundacja poza tym, że realizuje projekty kulturalne, przyznaje także stypendia młodzieży oraz remontuje szpitalne oddziały. Ci, którzy nie znają Pana ani historii Lubomirskich, zastanawiają się zapewne, skąd to zaangażowanie, które przecież sporo kosztuje...
Główna motywacja to połączenie osobistej pasji z rodzinną tradycją. Przypomnę, że nasze rodowe zawołanie to Patriam versus (Zwrócony ku Ojczyźnie). Moja rodzina może się pochwalić powołaniem ponad stu fundacji, a ja staram się to kontynuować.
REKLAMA
A co ze wspomnianą pasją?
Ja po prostu lubię osobiście się angażować. Jeśli np. poszukujemy stypendystów, to spotykam się z młodzieżą. Gdy przymierzamy się do remontu zabytkowego obiektu, to z przyjemnością biorę kartkę papieru i spisuję: co trzeba zrobić, jakich specjalistów zatrudnić, gdzie zrobić kwerendy, by remontowany obiekt odzyskał dawny blask, itd.
Pewnie dlatego zorganizował Pan konferencję Szansa dla zabytków, której honorowym patronem był m.in. książę Karol. Zresztą w jego przypadku nie była to chyba tylko kurtuazja...
To prawda, książę Karol, następca brytyjskiego tronu, jest osobiście zaangażowany w budownictwo wykonywane starymi metodami. W Poundbury oglądałem zbudowane w taki sposób mieszkania. Proszę sobie wyobrazić, że oni odtworzyli dawny sposób produkcji cegieł, a potem kładli je dokładnie tak jak przed setkami lat. To fascynujące podejście do budownictwa.
Dlaczego?
To, co robi książę Karol, łączy w sobie trzy rzeczy. Po pierwsze, przywraca pamięć i kultywuje tradycję. Po drugie, jest to ekologiczny sposób budowania. Po trzecie, jest to działalność charytatywna, bo w tych domach mieszkają osoby niezamożne. Moim marzeniem jest, aby w Lubniewicach powstała szkoła, która będzie uczyć wymierających zawodów. Osoby mające taki fach w Anglii bez problemu znajdują pracę.
Wśród dawnych fundacji Lubomirskich jest wiele świątyń. Czy teraz np. remontujecie budowle sakralne?
Oczywiście, tylko w ostatnim czasie wyremontowaliśmy barokowy kościół w Kamieńcu, dzwon kościoła w Przeworsku czy epitafium w sanockiej farze. We współpracy z KUL natomiast dofinansowaliśmy remonty kilku dzieł sztuki oraz pomogliśmy w organizacji wystawy. Wracając do przeszłości – przypomnę, że fundacje sakralne zawsze były ważną częścią działań rodzinnych, np. Stanisław Lubomirski ufundował ok. 20 obiektów sakralnych. Z kolei Aleksander Lubomirski ufundował klasztor w Łagiewnikach oraz dom, w którym siostry do dzisiaj opiekują się sierotami i dziewczętami z trudnych rodzin. Członkowie naszej rodziny należą do Jasnogórskiej Konfraterni. Główna brama do częstochowskiego klasztoru jest nazwana Bramą Lubomirskich. Pomagaliśmy także ojcom paulinom w budowie dwóch bastionów.
Polacy deklarują, że są patriotami, z szacunkiem dla tradycji i dbaniem o spuściznę przodków jest jednak gorzej. Skąd to rozdwojenie?
Myślałem nad tym wielokrotnie i odbyłem na ten temat dziesiątki rozmów. Przyczyn takiego stanu jest kilka, ale ostatecznie problem sprowadza się do nieuzasadnionego wstydu z bycia Polakiem.
Jest szansa na zmianę?
Od 30 lat młodzi ludzie jeżdżą na Zachód, gdzie przekonują się, że nie jesteśmy gorsi – często jesteśmy lepsi. Myślę więc, że kompleks bycia gorszym znika, zwłaszcza u ludzi młodych. Powinniśmy być dumni z bycia Polakami. Ja jestem i zawsze to podkreślam.
Z myślą o młodych fundacja stworzyła strategiczną grę The Crown – Korona Rzeczpospolitej. Jakie zainteresowanie ona wzbudziła?
Przyznam, że przeszło to moje najśmielsze oczekiwania. Gra została bardzo dobrze przyjęta w Polsce, jak również w krajach dawnej Rzeczypospolitej. Już przetłumaczyliśmy ją na język ukraiński, a w tym roku planujemy wersję angielską. Nie wiem, czy nie trzeba będzie przygotować wersji tureckiej, bo i nad Bosforem zyskuje popularność. Dodam, że w grze zostało odwzorowanych wiele zabytków, które stoją do dziś.
W realnym świecie wiele małych, prowincjonalnych zabytków czeka na remont. Ale czy można to robić, jeśli nie ma dużych pieniędzy?
Kiedy jedna osoba nie jest w stanie tego zrobić, to trzeba się zorganizować w grupę. Na Zachodzie działają w ten sposób kooperatywy, a w II RP działały tak spółdzielnie. Obecnie, na polu charytatywnym, znakomicie działa tak Caritas. Gorąco namawiam do takiego organizowania się, pisania aplikacji o granty na ratowanie zabytków, dworków, kapliczek czy na wspieranie lokalnych muzeów. Przecież jeśli nie będziemy szanowali tego, co pozostało po przodkach, to staniemy się narodem bez korzeni. A tylko narody dbające o swoją historię i przodków mają przyszłość.
Jan Lubomirski-Lanckoroński
prawnik, działacz społeczny, pochodzi z rodu książąt Lubomirskich herbu Szreniawa bez Krzyża",Rozmawia Andrzej Tarwid,https://www.niedziela.pl/numer/2021/12,sztuka,https://www.niedziela.pl/artykul/152709/nd/Ksiaze-z-pasja-do-zabytkow
Krakowski Opiekun,"Rok św. Józefa jest dobrą okazją do przypomnienia miejsc kultu tego świętego, w których religia mocno splata się z historią Polski.","Obraz krakowski namalował ok. 1668 r. br. Łukasz od św. Karola, karmelita bosy w klasztorze Santa Maria della Scala w Rzymie. Ojciec Bartłomiej Józef Kucharski, także karmelita bosy, w okolicznościowej publikacji o sanktuarium św. Józefa, patrona miasta Krakowa, przypomina, że w drugiej połowie XVII i na początku XVIII wieku wojny, kataklizmy, zarazy dokonywały ogromnych zniszczeń i dziesiątkowały ludność w Polsce. „Szacuje się, że w latach 1702-10 Polska straciła jedną trzecią ludności. Sam zaś Kraków doświadczony został utratą dwóch trzecich swoich mieszkańców” – napisał o. Kucharski i dodał, że w tej sytuacji „oczy Krakowa, a zwłaszcza jego rajców, skierowały się ku obrazowi św. Józefa w kościele karmelitańskim”. W oficjalnym dokumencie z 1714 r. napisano: „Obawiając się ostatecznego głodu, postanowiliśmy obrać za patrona pryncypialnego Józefa św., będącego żywicielem Chrystusa i głównym ekonomem Kościoła, piastunem Anielskiego Chleba...”.",Maria Fortuna-Sudor,https://www.niedziela.pl/numer/2021/12,św. Józef,https://www.niedziela.pl/artykul/152698/nd/Krakowski-Opiekun
Św. Józef po polsku,"Polacy mają słabość do tego milczącego Opiekuna Świętej Rodziny. W Rzeczypospolitej Obojga Narodów czczony był od XVII wieku, a nasilenie tej czci następowało wtedy, gdy kraj niszczyły wojny i zarazy. Nie dziwi więc, że pandemia COVID-19 spowodowała kolejną falę zainteresowania tym świętym.","Pionierami kultu św. Józefa w Polsce byli karmelici bosi. Ojciec Włodzimierz Tochmański, karmelita bosy, w książce Św. Józef w Karmelu wczoraj i dzisiaj przypomina, że ci zakonnicy przyczynili się też do uznania św. Józefa przez Stolicę Apostolską za patrona Krakowa (więcej na ten temat na str. 22-23). Prowadzili również sanktuaria dedykowane temu świętemu w Krakowie, Poznaniu i Wiśniczu, gdzie znajdowały się jego słynące cudami obrazy. W Polsce prawdopodobnie jednym z pierwszych kościołów dedykowanych św. Józefowi był poznański kościół Karmelitów Bosych, wybudowany w 1621 r.
Ojciec Tochmański przypomina, że ważną rolę w szerzeniu kultu odegrały bractwa św. Józefa, w tym pierwsze, erygowane w 1666 r. przy klasztorze lubelskim. Zakładali je, oczywiście, karmelici bosi. Najważniejszy był klasztor karmelitański świętych Michała i Józefa w Krakowie – precyzuje o. Tochmański.
Już w połowie XVII wieku pojawiła się praktyka tzw. septenny – nabożeństwa trwającego przez siedem kolejnych dni lub siedem śród przed uroczystością św. Józefa – która w XVIII wieku została przekształcona w nowennę. Kult św. Józefa rozwinął się w licznych formach pierwotnego folkloru, a także w późniejszych nabożeństwach, takich jak litanie, pieśni oraz różne modlitwy – od krótkich wezwań po Różaniec i Godzinki.
Kult Żywiciela Pana w Krakowie
Najstarsza znana księga liturgiczna, będąca świadectwem kultu św. Józefa, znajduje się w katedrze wawelskiej. Jest to pergaminowy kodeks z końca XI wieku. Zawiera on modlitwę do świętego, nazywanego Żywicielem Pana. Tak właśnie nazywano Opiekuna Świętej Rodziny nie tylko w Krakowie, ale i w Polsce. Nawet wtedy, gdy papież Pius V w 1570 r. wprowadził wezwanie. Sponsus Beatae Mariae Virginis – Oblubieniec Najświętszej Maryi Panny.
W Krakowie od połowy XVII wieku istniały dwa ośrodki kultu św. Józefa. Były to: kościół św. Michała Archanioła i św. Józefa karmelitów bosych oraz kościół św. Józefa sióstr bernardynek.
REKLAMA
Szczególnie życie zakonne w klasztorze sióstr bernardynek formowało się w oparciu o naśladowanie cnót św. Józefa. Dowodem bardzo szybko rozwijającego się kultu w tym miejscu są liczne wota umieszczone wokół obrazu i znajdujące się w skarbcu kościelnym.
Stowarzyszenie Dobrej Śmierci
Na ziemiach polskich św. Józef znany był i czczony jako patron dobrej śmierci. To właśnie w Krakowie w 1936 r. zostało kanonicznie erygowane przez abp. Adama Sapiehę Pobożne Stowarzyszenie Dobrej Śmierci, ustanowione pod wezwaniem św. Józefa, na wzór podobnego stowarzyszenia założonego w 1913 r. przy kościele św. Józefa w Rzymie. Jego celem jest modlitwa za konających, znajdujących się nieraz w niebezpieczeństwie utraty zbawienia wiecznego, oraz o szczęśliwą śmierć dla siebie i członków stowarzyszenia.
Sanktuarium w Kaliszu
Centrum kultu św. Józefa w Polsce stanowi sanktuarium w Kaliszu. Kult tego świętego trwa tutaj nieprzerwanie od XVII wieku, jego intensywny rozwój przypadł jednak na drugą połowę XVII i na cały XVIII wiek, zwany w polskiej józefologii „złotym”. Ksiądz prałat Jacek Plota, kustosz Narodowego Sanktuarium św. Józefa, w swoim opracowaniu historii sanktuarium napisał, że „cześć oddawana św. Józefowi jest podkreślana przez koronację jego wizerunków. Najważniejszym koronowanym wizerunkiem jest postać św. Józefa przedstawiona w obrazie Świętej Rodziny znajdującym się w bazylice św. Józefa w Kaliszu. Obraz ten został ukoronowany koronami papieskimi 31 maja 1783 r.”.
Z kultem św. Józefa Kaliskiego jest ściśle związana jedna z najstarszych pieszych pielgrzymek w Polsce z Kalisza na Jasną Górę i z powrotem. Pierwszy raz pielgrzymka wyruszyła w 1637 r.
„Wychowawca” Karola Wojtyły
Jednym z najbardziej znanych miejsc kultu św. Józefa stał się klasztor Karmelitów Bosych w Wadowicach, którego fundatorem i wielokrotnym przełożonym był św. Rafał Józef Kalinowski. Zewnętrznym wyrazem czci mieszkańców Wadowic dla Oblubieńca Najświętszej Maryi Panny stała się figura św. Józefa – punkt centralny przyklasztornego parku – poświęcona w 1900 r.
REKLAMA
Jak przypomina w swoich publikacjach o. Włodzimierz Tochmański, to właśnie przed wadowickim obrazem św. Józefa w ołtarzu głównym modlił się często w młodości Karol Józef Wojtyła. Po latach, w 1958 r., powiedział: „Mieszkałem obok kościoła parafialnego, ale wzrastałem w kościele św. Józefa”. Kolejnym miejscem modlitwy – jednym z ulubionych kard. Karola Wojtyły był wspominany już krakowski klasztor Sióstr Bernardynek. Często przychodził tu na modlitwę prywatną. „W tym kościele zwiera się jakiś szczególny klimat. Powiedziałbym, że klimat św. Józefa, bo to jest klimat zapatrzenia w Boga” – napisał kard. Wojtyła.
Marcowe wieczory ze św. Józefem
W rozmowie z Niedzielą ks. dr Marcin Wiśniewski, józefolog, duszpasterz na Górze Krzyża Jubileuszowego w diecezji kaliskiej, powiedział, że w kaliskim sanktuarium trwa duchowe przygotowanie do Aktu Zawierzenia Narodu i Kościoła w Polsce św. Józefowi. Od 1 do 31 marca każdego dnia o godz. 20.30 mają tu miejsce „Marcowe wieczory ze św. Józefem”, kończone Apelem Jasnogórskim.
Rok św. Józefa, ogłoszony w Kościele przez papieża Franciszka, jest dobrą okazją do pogłębienia duchowości, ale również przypomnienia sobie ważnych form pobożności związanej z tym świętym.",Ks. Mariusz Frukacz,https://www.niedziela.pl/numer/2021/12,św. Józef,https://www.niedziela.pl/artykul/152697/nd/Sw-Jozef-po-polsku
Obserwator,"W stolicy Słowenii – Lublanie, w dniach od 25 do 27 kwietnia odbywa się spotkanie Sekcji Katechetycznej Konferencji Episkopatu Europy. Tematem przewodnim jest wizja wspólnoty parafialnej jako miejsca troski o kulturę spotkania oraz spotkania z kulturą. To również czas na wymianę doświadczeń pomiędzy poszczególnymi krajami Europy.","FRANCJA
Drzewa na Notre Dame
Prawie 2 tys. ponadstuletnich drzew zostanie użytych do odbudowy katedry Notre Dame. Pierwsze z nich – 230-letni dąb – zostało już podstemplowane; pochodzi z królewskiego lasu Berce. Selekcja pod wycinkę kolejnych drzew trwa w wielu regionach Francji. Prawie tysiąc drzew zostanie wykorzystanych do odbudowy ramy iglicy projektu Eugene Viollet-le-Duc, która ma zostać zrekonstruowana w takim samym stylu jak oryginał, oraz do odbudowy transeptu katedry Notre Dame zniszczonej w pożarze 15 kwietnia 2019 r. Kolejne mają zostać wycięte w drugiej połowie roku i posłużą do odtworzenia pozostałych XIII-wiecznych elementów stolarki budynku. – Po dwóch latach zabezpieczania budynku katedry i usuwania zanieczyszczeń po pożarze, m.in. ołowiu, wybór masywnych dębów, które mają podobne cechy do drzewostanu z czasów budowniczych katedr, jest kolejnym etapem odbudowy zniszczonej świątyni – wyjaśnił jeden z pracowników ministerstwa kultury. Przeciwko wycince starych drzew protestują organizacje ekologiczne. Ministerstwo rolnictwa podkreśla natomiast, że wycinka ta stanowi zaledwie 0,1% rocznej wycinki krajowego drzewostanu. Rekonstruktorzy chcą, aby dęby pochodziły z wszystkich regionów Francji, co ma mieć wymiar symboliczny. Połowa drewna będzie pochodzić z lasów państwowych i gminnych, a połowa z lasów prywatnych. Minister kultury podkreśliła podczas spotkania z dziennikarzami w Sarthe, że wyznaczony w noc pożaru katedry przez prezydenta Emmanuela Macrona termin ukończenia odbudowy katedry – rok 2024 – zostanie dotrzymany.
w.d.
WARSZAWA
Rodzina przede wszystkim
Podczas 388. Zebrania Plenarnego Konferencji Episkopatu Polski (11 marca) biskupi zajęli się katechezą w szkołach, sytuacją rodzin, sprawą Fundacji Świętego Józefa, zaangażowaniem świeckich w sprawy Kościoła oraz dokumentem dotyczącym formacji prezbiterów w Polsce. Biskupi podziękowali również wszystkim zaangażowanym w troskę o ochronę życia ludzkiego od poczęcia do naturalnej śmierci. Zachęcili, aby „kierując się przykazaniem miłości Boga i bliźniego wspierać matki i ojców przyjmujących dar nowego życia”.
REKLAMA
Podczas spotkania abp Wojciech Polak, delegat KEP ds. Ochrony Dzieci i Młodzieży, przedstawił sprawozdanie z działalności budowanego przez Kościół w Polsce systemu ochrony dzieci i młodzieży oraz pomocy osobom pokrzywdzonym wykorzystaniem seksualnym.
W związku ze zbliżającymi się Świętami Wielkanocnymi biskupi zachęcili wiernych, by z zachowaniem koniecznej troski o zdrowie i bezpieczeństwo w czasie pandemii uczestniczyć w niedzielnej Eucharystii i korzystać z sakramentu pokuty i pojednania. Więcej na temat ostatniego zebrania KEP w kolejnym numerze Niedzieli.
za BP KEP
ZBIÓRKA NA ZIEMIĘ ŚWIĘTĄ
Bądźcie hojni
Kardynał Leonardo Sandri, prefekt Kongregacji ds. Kościołów Wschodnich, zachęca do szczególnej hojności w czasie tradycyjnej zbiórki na Ziemię Świętą, która w kościołach na całym świecie odbędzie się w Wielki Piątek. Przypomina, że chrześcijanie żyjący na tych terenach cierpią nie tylko z powodu trwających wojen – zostali też mocno doświadczeni ograniczeniami wprowadzonymi z powodu pandemii. W Jerozolimie i innych miastach Ziemi Świętej ze względu na koronawirusa zupełnie ustał ruch pielgrzymkowy i turystyczny. Wielu tamtejszych chrześcijan straciło pracę i nie ma z czego utrzymać rodzin. Kardynał podkreśla, że bez pomocnej dłoni coraz trudniej będzie im się oprzeć pokusie emigracji z Bliskiego Wschodu.
Dzięki zbieranym co roku środkom udaje się wesprzeć pracę duszpasterską, edukacyjną i medyczną Kościoła w tamtym rejonie, a także stawić czoło najpilniejszym wyzwaniom socjalnym. Kolekta na wsparcie chrześcijan w Ziemi Świętej została ustanowiona przez Pawła VI w 1974 r. adhortacją apostolską Nobis in animo.
j.k.
WATYKAN
Tęskni za audiencjami
Franciszek ujawnił, że tęskni za obecnością wiernych w czasie audiencji generalnych. W związku z pandemią audiencje odbywają się w bibliotece Pałacu Apostolskiego i są transmitowane. Papież zapowiedział powrót do tradycyjnych audiencji. Nie nastąpi to jednak, dopóki będzie się szerzyła pandemia COVID-19. Audiencje generalne są stosunkowo młodą tradycją – pierwsze takie wydarzenie miało miejsce w kwietniu 1939 r., za pontyfikatu Piusa XII. Trwały one nieprzerwanie do 1943 r., czyli do czasu niemieckiej okupacji Rzymu. Powróciły dopiero z papieżem Janem XXIII.
REKLAMA
j.k.
POLSKA-FRANCJA
Francuskie ożywienie
W relacjach obu państw widać ożywienie. Francuzi chcą w naszym kraju wejść w lukę po Donaldzie Trumpie. W środku pandemii interesy – dla obu stron – są na wagę złota.
Dowody na ożywienie są namacalne, m.in. przyspieszenie kontaktów na linii Paryż – Warszawa. Polskę, na pierwszą zagraniczną wizytę od wybuchu pandemii, wybrał szef potężnej konfederacji francuskiego przemysłu MEDEF Geoffroy Roux de Bézieux, a w jego ślady poszli minister ds. europejskich Clément Beaune i wicepremier Jarosław Gowin, którego przyjął w Paryżu od dawna opowiadający się za zbliżeniem z Polską minister gospodarki i finansów Bruno Le Maire. Wszystko to działo się tuż przed 100. rocznicą zawarcia przymierza polsko-francuskiego. 19 lutego 1921 r. Francja i Polska podpisały porozumienie, które miało zwiększać bezpieczeństwo Polski i wzmacniać jej międzynarodową pozycję, a Francja zyskała strategicznego sojusznika na Wschodzie.
j.k.
RAPORT
Przywileje LGBT
Wbrew twierdzeniom radykalnych aktywistów, w Polsce nie dochodzi do większej niż gdzie indziej liczby przypadków dyskryminacji ze względu na skłonności homoseksualne lub zaburzenia tożsamości płciowej – brzmi konkluzja raportu Instytutu na rzecz Kultury Prawnej Ordo Iuris. „Zaniepokojenie budzi fakt, że tego typu nieprawdziwe twierdzenia są bezkrytycznie przyjmowane jako pewnik przez instytucje takie jak Rzecznik Praw Obywatelskich czy Komisarz Praw Człowieka Rady Europy. Dostępne dane przeczą ich narracji” – piszą autorzy raportu. Udało się zaszczepić osobom o skłonnościach homoseksualnych przeświadczenie, że ich sytuacja w Polsce jest zła. Dostęp do zatrudnienia czy służby zdrowia pokazuje jednak, że ich rzeczywisty status jako ludzi i obywateli nie odbiega od tego, którym cieszyłyby się one w państwach Europy Zachodniej.
w.d.
SZWAJCARIA
Bez burek
Szwajcarzy w referendum poparli zakaz noszenia burek i innych zasłon twarzy. Według zatwierdzonej przez wyborców propozycji, w Szwajcarii zabronione będzie noszenie burek i nikabów, a także kominiarek i chust zasłaniających twarz. Zgłoszona jeszcze przed pandemią COVID-19 przez prawicę inicjatywa wywołała wielkie kontrowersje, choć w całym kraju burki i nikaby nosi jedynie kilkadziesiąt kobiet. Kampanię przeciwko zakazowi prowadził szwajcarski rząd. Oburzenie w związku z wynikiem głosowania wyraziły m.in. Centralna Rada Muzułmanów i Amnesty International. AI oceniła, że nowy zakaz jest kolejną, po zakazie budowy minaretów z 2009 r., antymuzułmańską inicjatywą, której autorem również byli sympatycy prawicowej Szwajcarskiej Partii Ludowej.
j.k.",,https://www.niedziela.pl/numer/2021/12,episkopat,https://www.niedziela.pl/artykul/152690/nd/Obserwator
Łódź: „Kryzys czy szansa? Katecheza w postpandemicznym świecie” – sympozjum katechetyczne on-line,W Łodzi zakończyło się XIX Sympozjum Katechetyczne zorganizowane przez Święty Wojciech Dom Medialny z Poznania. Tytuł tegorocznego spotkania – z uwagi na trawiącą pandemię – odbywającego się on-line brzmiał: „Kryzys czy szansa? Katecheza w postpandemicznym świecie”.,"W pierwszym dniu sympozjum uczestnicy poprzez platformę Zoom wzięli udział w panelu dyskusyjnym zatytułowanym „Relacje międzyludzkie w pandemicznym i postpandemicznym czasie”, a którego gośćmi byli: mgr Małgorzata Taraszkiewicz, o. dr hab. Ignacy Kosmala OFM Conv. Oraz prof. dr hab. dhc multi Bogusław Śliwerski.
Natomiast w sobotę – drugim dniu sympozjum – panel dyskusyjny animowany przez ks. dra hab. Andrzeja Drugałę nosił tytuł „Podążanie za współczesnym człowiekiem – aktualne wyzwania Kościoła” , a zaproszeni do panelu zostali: ks. abp dr hab. Grzegorz Ryś, ks. bp dr hab. Wojciech Osial, ks. bp dr Szymon Stułkowski oraz pani dr Agata Rujner.
Każdy z panelistów odnosząc się do tematu spotkania podzielił się swoim doświadczeniem trudnego czasu pandemi zarówno dla Kościoła, szkoły, rodziny i całego społeczeństwa.
Arcybiskup łódzki zabierając głos jako pierwszy zauważył, że tan czas covid jest czasem trudnym, ale - albo przejdziemy przez niego razem albo nie wyjdziemy z niego nikt! – podkreślił. Zwrócił uwagę, że trwający czas pandemii jest krzyżem, ale ma – on wymiar wspólnotowy. Nie jest krzyżem pojedynczych osób, ale ludzkich wspólnot. Krzyż często jest wydarzeniem niezrozumiałym, bo gdyby nie był niezrozumiany, to nie byłby krzyżem. – dodał. Przypomniał również, że wychodząc do wiernych - w czasie pandemii - wystosował dwa listy do wiernych Archidiecezji Łódzkiej wskazując na to, że w tym czasie nie są sami, że jesteśmy jedno jako Kościół idąc razem w tym trudnym czasie.
Biskup Szymon Stułkowski zwrócił uwagę na to, że w czasie pandemii Kościół starał się wychodzić do swoich wiernych na tyle na ile to możliwe, po pierwsze samemu ucząc się tej nowej sytuacji, a po drugie adaptując do niej swoją działalność. – podkreślił hierarcha. - Wierni w czasie pandemii chcieli brać udział w transmisjach Mszy świętej, ale nie tych celebrowanych gdzieś daleko, ale z własnej parafii, którą odprawiają ich księża. – dodał. Dzieląc się własnym doświadczeniem z Archidiecezji Poznańskiej wskazał na to, że w tym czasie covidowym opieką duszpasterską obejmowani są wiernymi jak i duchownymi, którzy popadają w stany depresyjne wynikające z zamknięcia i separacji.
REKLAMA
Odpowiedzialny za katechezę w Episkopacie Polski – ks. bp Wojciech Osial odnosząc się do katechezy w czasie pandemii wspomniał o dwu spojrzeniach na katechezę – pierwsze z nich zamyka się w stwierdzeniu: róbmy dobrze to, co do nas należy, a drugie spojrzenie – diametralnie różne - to wszystko jest już przeszłością, teraz trzeba prowadzić katecheza nowocześnie - na nowo! Hierarcha zwrócił uwagę na to, że możemy się różnić, ale najważniejsze jest, by nie być przeciw sobie. – dodał. - Możemy podejmować idee i pomysły w katechizacji, ale bez uruchomienia płaszczyzn w duszpasterstwie, to nie będzie funkcjonować. Dlatego trzeba położyć nacisk na odnowę. W zdalnym nauczaniu - nauczaniu on -line - brak jest relacji, które są fundamentem nauczania. Jeśli katecheta nie ma relacji - nic nie uda mu się zrobić. Katecheza to relacja!- podkreślił przewodniczący sekcji katechetycznej Episkopatu Polski.
W panelu zabrała głos również pani dr Agata Rujner z UKSW zachęcając wszystkich do zrobienia gruntownego rachunku sumienia z czasu pandemii pytała – jak była moja postawa w czasie tej pandemii? Czy ci, którzy widza jak żyję, mogą we mnie zobaczyć brata i bliskiego? Co myślę? Co robię? Co zaniedbuję? – pytała panelistka. Doktor Teologii Moralnej zauważyła, że poprzez miniony rok zamknięcia oswoiliśmy się już z tym stanem i przyzwyczailiśmy się już do pewnych mechanizmów, tylko co dalej? Czy stawiliśmy czoło nowym wyzwaniom, w nowej rzeczywistości? Pandemia to jedno, ale stan Kościoła w rzeczywistości problemów w brakiem konkretnych działań i występowania młodych z Kościoła to drugi temat, który jest dziś dla nas bardzo ważny. – dodała.
REKLAMA
Spotkanie zakończyły pytania skierowane do panelistów od uczestników spotkania, którymi byli dyrektorzy szkół, katecheci, rodzice oraz sami uczniowie.
Druga część sobotniego sympozjum to dwie sesje warsztatowe prowadzone na platformie Zoom. W pierwszej sesji temat: Jezus mistrzem komunikacji poprowadziła s. dr Judyta Pudełko, a drugi: Jak słuchać by usłyszeć - dr Karolina Siodomiak.
W drugiej sesji warsztatowej miały miejsce trzy spotkania zatytułowane: Budowanie wiarygodności i autorytetu - dr Agnieszka Kozak, Gdy uczeń mówi sprawdzam, - mgr Katarzyna Frużyńska oraz Interaktywne formy komunikacji z uczniem, ks. dr Marek Studenski - ks. mgr lic. Piotr Góra.
Materiały z Sympozjum – dzięki uprzejmości Święty Wojciech Dom Medialny z Poznania - będą dostępne na kanale YouTube Archidiecezji Łódzkiej oraz stronie www. archidiecezja.lodz.pl w najbliższym czasie.",ks. Paweł Kłys,https://www.niedziela.pl/numer/2020/14,archidiecezja łódzka,https://www.niedziela.pl/artykul/65902/Lodz-%E2%80%9EKryzys-czy-szansa-Katecheza-w
Kwarantanna u dominikanów na Służewie,Z powodu zakażenia wirusem COVID-19 kilku zakonników klasztor dominikanów na Służewie pozostaje w częściowej kwarantannie do 19 marca.,"W tym czasie dominikanie zawiesili sprawowanie spowiedzi w kościele, odwołane są również rekolekcje w dniach 14-17 marca, które miał poprowadzić br. Szymon Janowski OFMCap. Kościół pozostaje otwarty, a Msze w dni powszednie są odprawiane normalnie.
Dominikanie na Facebooku poinformowali, że do 19 marca odwołane są wszystkie nabożeństwa drogi krzyżowej w kościele (12 i 19 marca). W dni powszednie będą sprawować nabożeństwo różańcowe (o godz. 17.30). Odbędzie się także adoracja Najświętszego Sakramentu (w godz. 7.30-8.00 i 18.45-19.30).
Przyjmowane są pogrzeby tylko wiernych z parafii św. Dominika. W pozostałych przypadkach Mszę świętą pogrzebową można zamówić w parafii św. Katarzyny przy ul. Fosa lub w parafii Wniebowstąpienia Pańskiego przy Al. KEN.
REKLAMA
Kancelaria parafialna pracuje w trybie zdalnym. Kontakt przez telefon na furcie (225439900) lub za pomocą adresu mailowego: parafiadominika@gmail.com.
Wspólnota zakonników prosi o modlitwę i również o niej zapewnia, czekając na szybkie i bezpieczne zakończenie kwarantanny.",Ł.K.,https://www.niedziela.pl/numer/2018/13,dominikanie,https://www.niedziela.pl/artykul/65758/Kwarantanna-u-dominikanow-na-Sluzewie
Kościół bez pieniędzy?,"Kościół ma być ubogi i najlepiej gdyby się skupił na działalności na rzecz biednych. Taką narracją posługiwały się media po tym, jak papież powiedział: „Bardzo chciałbym, żeby Kościół był ubogi i dla ubogich”.","Czy papieżowi chodziło jednak tylko o ubóstwo materialne Kościoła? Co na ten temat znajdujemy w wypowiedziach papieża Franciszka?
„Nie żyjemy, aby gromadzić, nasza chwała polega na opuszczeniu tego, co mija, aby utrzymać to, co pozostało” – podkreślił w rozważaniu na Anioł Pański 18 listopada 2018 r. Przestrzega też przed uprzywilejowanym traktowaniem pieniędzy: „Gdzie pieniądze są stawiane w centrum, nie ma miejsca dla Boga i nie ma też miejsca dla człowieka” (14 października 2018 r.). Papież nie zakazuje duchownym posiadania dóbr materialnych, ale zaleca skromność w posiadaniu. W przemówieniu do seminarzystów mówił tak: „Naprawdę boli mnie, kiedy widzę księdza lub zakonnicę w najnowszym modelu samochodu. Przecież tak nie można! (...) Uważam, że samochód jest potrzebny, ponieważ jest wiele pracy do wykonania, ale kupcie skromniejszy!” (6 lipca 2013 r.).
Papież nie zakazuje posiadania pieniędzy, ale przestrzega przed ich bałwochwalczym traktowaniem, i to nie tylko w Kościele – również w polityce, ekonomii itd. „Tym, co dzisiaj rządzi, nie jest człowiek, ale pieniądz. To pieniądze rządzą. A Bóg, nasz Ojciec, powierzył zadanie doglądania ziemi nie pieniądzom, ale nam – do nas należy to zadanie...” (audiencja generalna, 6 czerwca 2013 r.).
Odwołuje się do Ewangelii miłosierdzia, pragnąc tym samym uwrażliwić wspólnotę Kościoła i ludzi dobrej woli na ubogich oraz potrzebujących.
„Wiele razy w historii Kościoła tam, gdzie dochodzi do wypaczeń doktrynalnych – nie zawsze, ale jednak wiele razy – kryją się za nimi pieniądze; pieniądze władzy, czy to politycznej, czy w gotówce, ale są to pieniądze, które dzielą wspólnotę. Z tego powodu ubóstwo jest matką wspólnoty, jest murem stojącym na straży wspólnoty. Pieniądze dzielą własny interes. Także w rodzinach: ileż rodzin zostało podzielonych przez spadek?” (kazanie w kaplicy Domu św. Marty, 21 kwietnia 2020 r.).
REKLAMA
Sam Franciszek w ostatnim czasie przekazał na walkę z koronawirusem 750 tys. dolarów i powołał w tym celu specjalny fundusz, aby „pomóc osobom i wspólnotom, które zostały tragicznie dotknięte COVID-19.
W przemówieniu do rzymskich księży papież zaapelował, aby nie brali pieniędzy za sakramenty i nie tworzyli cenników. Te słowa odbiły się głośnym echem, ale Franciszek nie wzywał księży do zaprzestania zbierania pieniędzy za posługi religijne. Ojciec Święty wskazał na wartość ofiary i na ufność w wielkoduszność ludzi. Co tak naprawdę powiedział rzymskim księżom? Oto pełny cytat: „Kiedyś pewien ksiądz, nienależący zresztą do mojej diecezji, powiedział mi: «Ja nie każę za nic płacić, nawet za intencje mszalne. Mam tu puszkę i ludzie zostawiają w niej tyle, ile chcą. Ale, Ojcze, ja prawie podwoiłem to, co miałem wcześniej!». Dzieje się tak, ponieważ ludzie są wielkoduszni, a Bóg błogosławi takim rzeczom!”.",Ks. Mariusz Frukacz,https://www.niedziela.pl/numer/2021/11,Franciszek,https://www.niedziela.pl/artykul/152587/nd/Kosciol-bez-pieniedzy
Przemilczany Franciszek,"Ojciec Święty przez światowe media jest traktowany w sposób instrumentalny – niektóre jego wypowiedzi są nagłaśniane i ciągle powtarzane, jak choćby wyrwane z kontekstu zdanie: „Kim ja jestem, by go osądzać?”, inne natomiast, które stanowią sedno jego nauczania, są całkowicie przemilczane.","Z racji 8. rocznicy wyboru papieża Franciszka na stolicę Piotrową, przypominamy, co tak naprawdę mówi on o Kościele, celibacie, aborcji, małżeństwie i rodzinie.
Kościół bez pieniędzy?

PODZIEL SIĘ CYTATEM
Kościół ma być ubogi i najlepiej gdyby się skupił na działalności na rzecz biednych. Taką narracją posługiwały się media po tym, jak papież powiedział: „Bardzo chciałbym, żeby Kościół był ubogi i dla ubogich”.
Czy papieżowi chodziło jednak tylko o ubóstwo materialne Kościoła? Co na ten temat znajdujemy w wypowiedziach papieża Franciszka?
„Nie żyjemy, aby gromadzić, nasza chwała polega na opuszczeniu tego, co mija, aby utrzymać to, co pozostało” – podkreślił w rozważaniu na Anioł Pański 18 listopada 2018 r. Przestrzega też przed uprzywilejowanym traktowaniem pieniędzy: „Gdzie pieniądze są stawiane w centrum, nie ma miejsca dla Boga i nie ma też miejsca dla człowieka” (14 października 2018 r.). Papież nie zakazuje duchownym posiadania dóbr materialnych, ale zaleca skromność w posiadaniu. W przemówieniu do seminarzystów mówił tak: „Naprawdę boli mnie, kiedy widzę księdza lub zakonnicę w najnowszym modelu samochodu. Przecież tak nie można! (...) Uważam, że samochód jest potrzebny, ponieważ jest wiele pracy do wykonania, ale kupcie skromniejszy!” (6 lipca 2013 r.).
Papież nie zakazuje posiadania pieniędzy, ale przestrzega przed ich bałwochwalczym traktowaniem, i to nie tylko w Kościele – również w polityce, ekonomii itd. „Tym, co dzisiaj rządzi, nie jest człowiek, ale pieniądz. To pieniądze rządzą. A Bóg, nasz Ojciec, powierzył zadanie doglądania ziemi nie pieniądzom, ale nam – do nas należy to zadanie...” (audiencja generalna, 6 czerwca 2013 r.).
Przeczytaj także: Quiz: Sprawdź swoją wiedzę nt. papieża Franciszka!
Odwołuje się do Ewangelii miłosierdzia, pragnąc tym samym uwrażliwić wspólnotę Kościoła i ludzi dobrej woli na ubogich oraz potrzebujących.
„Wiele razy w historii Kościoła tam, gdzie dochodzi do wypaczeń doktrynalnych – nie zawsze, ale jednak wiele razy – kryją się za nimi pieniądze; pieniądze władzy, czy to politycznej, czy w gotówce, ale są to pieniądze, które dzielą wspólnotę. Z tego powodu ubóstwo jest matką wspólnoty, jest murem stojącym na straży wspólnoty. Pieniądze dzielą własny interes. Także w rodzinach: ileż rodzin zostało podzielonych przez spadek?” (kazanie w kaplicy Domu św. Marty, 21 kwietnia 2020 r.).
REKLAMA
Sam Franciszek w ostatnim czasie przekazał na walkę z koronawirusem 750 tys. dolarów i powołał w tym celu specjalny fundusz, aby „pomóc osobom i wspólnotom, które zostały tragicznie dotknięte COVID-19.
W przemówieniu do rzymskich księży papież zaapelował, aby nie brali pieniędzy za sakramenty i nie tworzyli cenników. Te słowa odbiły się głośnym echem, ale Franciszek nie wzywał księży do zaprzestania zbierania pieniędzy za posługi religijne. Ojciec Święty wskazał na wartość ofiary i na ufność w wielkoduszność ludzi. Co tak naprawdę powiedział rzymskim księżom? Oto pełny cytat: „Kiedyś pewien ksiądz, nienależący zresztą do mojej diecezji, powiedział mi: «Ja nie każę za nic płacić, nawet za intencje mszalne. Mam tu puszkę i ludzie zostawiają w niej tyle, ile chcą. Ale, Ojcze, ja prawie podwoiłem to, co miałem wcześniej!». Dzieje się tak, ponieważ ludzie są wielkoduszni, a Bóg błogosławi takim rzeczom!”.
Co dalej z celibatem?

PODZIEL SIĘ CYTATEM
W kontekście synodu w Amazonii pojawiły się informacje, że papież zniesie celibat i dopuści do święceń żonatych mężczyzn.
Celibat kapłański to dar i łaska, a nie ograniczenie. A idąc śladem Pawła VI, a następnie Jana Pawła II i Benedykta XVI, czuję się silnie zobowiązany do myślenia o celibacie jako zasadniczej łasce charakteryzującej łaciński Kościół katolicki” – mówił papież Franciszek w wywiadzie rzece Jan Paweł II Wielki.
Z kolei w rozmowie z dziennikarzami w czasie lotu powrotnego z Panamy w styczniu 2019 r. tłumaczył: „Przychodzi mi na myśl pewne zdanie św. Pawła VI: «Wolę oddać życie, niż zmienić prawo dotyczące celibatu»”.
REKLAMA
Ważne było też przemówienie, które w październiku 2017 r. Ojciec Święty wygłosił do księży we francuskim Lyonie: „Jako że jestem o tym przekonany, nie mogę zmienić tego prawa... Nikt nie może żyć sam, jednak księża mają dwie relacje konstytuujące kapłańską tożsamość. Pierwszą jest relacja z całym prezbiterium i biskupem, drugą zaś – relacja z ludem Bożym. Te dwie relacje stanowią samo jądro powołania kapłańskiego”.
„Celibat nie jest dogmatem wiary, ale jest regułą życia, którą bardzo cenię, i sądzę, że jest darem dla Kościoła” – mówił papież podczas konferencji prasowej na pokładzie samolotu wracającego z Izraela do Rzymu, 26 maja 2014 r.
Media węszące sensację poczuły się rozczarowane, gdy w adhortacji apostolskiej Querida Amazonia papież w ogóle nie podjął tematu udzielania święceń kapłańskich tzw. viri probati (starszym żonatym mężczyznom o wypróbowanej wierze). Związał natomiast kapłaństwo z celebracją Eucharystii: „Sposób ukształtowania życia i wykonywania posługi kapłanów nie jest monolityczny i nabiera odmiennych odcieni w różnych miejscach ziemi. Dlatego ważne jest ustalenie, co jest najbardziej specyficzne dla kapłana, do czego nie można delegować. Odpowiedź znajduje się w sakramencie święceń, który upodabnia go do Chrystusa Kapłana. I pierwszy wniosek jest taki, że ten wyłączny charakter, otrzymany w święceniach, uzdalnia tylko jego do przewodniczenia Eucharystii. Jest to jego funkcja szczególna, główna, do której nie może delegować kogoś innego” (Querida Amazonia, 87).
W tej samej adhortacji tak pisał o roli świeckich: „W szczególnych warunkach Amazonii, zwłaszcza w jej puszczach i miejscach bardziej odległych, musimy znaleźć sposób na zapewnienie posługi kapłańskiej. Świeccy mogą głosić Słowo, uczyć, organizować swoje wspólnoty, sprawować niektóre sakramenty, szukać różnych dróg wyrażania pobożności ludowej i rozwijać mnóstwo darów, które wylewa na nich Duch Święty. Potrzebują jednak sprawowania Eucharystii, ponieważ «tworzy ona Kościół», i dochodzimy do wniosku, że «nie zbuduje się żadnej wspólnoty chrześcijańskiej, jeśli nie jest ona zakorzeniona w celebracji Najświętszej Eucharystii». Jeśli naprawdę wierzymy, że tak jest, pilnie trzeba sprawić, aby ludy amazońskie nie były pozbawione tego pokarmu nowego życia i sakramentu przebaczenia. (...) Jednocześnie należy dokładnie przeanalizować strukturę i treść zarówno formacji początkowej, jak i formacji permanentnej kapłanów, aby nabyli postawy i zdolności konieczne do prowadzenia dialogu z kulturami amazońskimi. Formacja ta musi być wybitnie duszpasterska i sprzyjać rozwojowi miłosierdzia kapłańskiego” (Querida Amazonia, 89-90).
REKLAMA
Aborcja to zbrodnia

PODZIEL SIĘ CYTATEM
Gdy się śledzi światowe środki masowego przekazu, odnosi się wrażenie, że papież niewiele mówi i pisze o aborcji. Tymczasem jest dokładnie odwrotnie.
Już w pierwszym roku swego pontyfikatu w adhortacji apostolskiej Evangelii gaudium – O głoszeniu Ewangelii we współczesnym świecie – Franciszek napisał: „Pośród tych ubogich, o których Kościół chce troszczyć się z upodobaniem, są również dzieci mające się narodzić; są one najbardziej bezbronne i niewinne ze wszystkich, a dzisiaj odziera się je z ludzkiej godności, aby robić z nimi to, co się chce, pozbawiając je życia i ustanawiając prawa, by nikt nie mógł temu przeszkodzić. Aby lekceważąco ośmieszyć podejmowaną przez Kościół obronę życia nienarodzonych, często przedstawia się jego postawę jako coś ideologicznego, obskuranckiego i konserwatywnego. A przecież obrona rodzącego się życia jest ściśle związana z obroną jakiegokolwiek prawa człowieka”.
Grzegorz Gałązka","Ks. M. Frukacz
/W. Rędzioch
/K. Mysłek",https://www.niedziela.pl/numer/2021/11,Franciszek,https://www.niedziela.pl/artykul/152586/nd/Przemilczany-Franciszek
Bp Libera: troszczmy się o zbawienie dusz nieśmiertelnych,"Bp Piotr Libera skierował do księży diecezji płockiej zachętę do sprawowania Mszy św. za zmarłych na Covid-19: „Zwracam się do każdego z Was bracia z prośbą o odprawienie w dogodnym czasie trzech Mszy Świętych za zmarłych na Covid diecezjan” – napisał w zachęcie. Dziękuje także duchowieństwu za wrażliwość wobec ludzi, którzy w różny sposób zostali dotknięci skutkami koronawirusa.","Bp Piotr Libera przypomina, że trwa wspólne przemierzanie wraz z Jezusem wielkopostnej drogi Kościoła. Z większym niż zwykle zapałem Kościół angażuje się w dzieła miłosierdzia, które są szczególnie potrzebne w czasie trwającej od roku w Polsce i na świecie pandemii.
„Dziękuję Wam bracia kapłani za wrażliwość jaką w ostatnich miesiącach wykazywaliście wobec ludzi, którzy w różny sposób zostali dotknięci skutkami koronawirusa. Ten niewidzialny, a zarazem niezwykle groźny dla życia ludzkiego wróg, zebrał i nadal zbiera, śmiertelne żniwo w naszych wspólnotach. Zmarło wielu Waszych parafian, a moich diecezjan. Nie wszyscy z nich mogli przygotować się należycie na godzinę śmierci, a rodzina nie mogła się z nimi pożegnać” – podkreśla biskup płocki.
Kierowany troską o zbawienie wieczne dusz nieśmiertelnych, zwraca się do księży z prośbą o odprawienie w dogodnym czasie trzech Mszy Świętych za zmarłych na Covid diecezjan. Prosi, by modlitwą objąć również tych, którzy zmarli na skutek panującej w kraju pandemii: „Dusze zmarłych sióstr i braci czekają na naszą pomoc!” – apeluje biskup ordynariusz.

PODZIEL SIĘ CYTATEM
REKLAMA
Biskup akcentuje, że taka modlitwa, to spełnienie jednego z uczynków miłosierdzia względem duszy: „Modlić się za żywych i umarłych”. Kieruje tę prośbę do księży, pamiętając także o duchowym testamencie swojego wielkiego poprzednika na stolicy biskupiej w Płocku, bł. abp. Antoniego Juliana Nowowiejskiego, który w swym ostatnim liście pasterskim do diecezjan napisał: „Dusze zmarłych wspomagajcie!”.
Zachęta bp. Piotra Libery została przekazana księżom diecezji płockiej.","eg
/Płock (KAI)",,bp Piotr Libera,https://www.niedziela.pl/artykul/65722/Bp-Libera-troszczmy-sie-o-zbawienie-dusz
Papież Franciszek w Iraku,"Msze św. w obrządku chaldejskim w Bagdadzie i w Irbilu z udziałem 10 tys. wiernych, spotkania z władzami i przedstawicielami społeczeństwa, z duchowieństwem i osobami konsekrowanymi w katedrze Katolickiego Kościoła Syryjskiego w Bagdadzie, wizyta u wielkiego ajatollaha Alego al-Sistaniego w Nadżafie, spotkanie międzyreligijne w Ur, miejscu narodzin Abrahama, modlitewne nabożeństwo żałobne w Mosulu za ofiary wojny, jaka w latach 2014-2017 toczyła się w Iraku oraz spotkanie z chrześcijanami z Równiny Niniwy połączone z modlitwą „Anioł Pański” w Al-Tahira, bazylice Niepokalanego Poczęcia NMP w irackim Karakosz - złożyły się na wizytę apostolską Franciszka w Iraku, w dniach 5-8 marca.","Była to 33. podróż zagraniczna papieża i pierwsza od czasu wybuchu rok temu pandemii koronawirusa. Hasłem wizyty były słowa: „Wszyscy braćmi jesteście” (Mt 23,8).

PODZIEL SIĘ CYTATEM
Historyczna pielgrzymka Franciszka do Iraku okazała się wielkim sukcesem, mimo drastycznych ograniczeń związanych z bezpieczeństwem i pandemią koronawirusem. Papież kilkakrotnie wypowiedział stanowcze ""nie"" dla ekstremizmu, przemocy, terroryzmu, nietolerancji, nienawiści i rozlewu krwi w imię religii podkreślając, że „religia musi służyć sprawie pokoju i jedności pomiędzy wszystkimi dziećmi Boga”. Wzywał do braterstwa i jedności.
Starał się umocnić i wlać nadzieję do stale kurczącej się wspólnoty chrześcijan i zachęcał ich do powrotu do Iraku. Apelował też do rządzących o ich równouprawnienie, a nie spychanie na margines i traktowanie jako obywateli drugiej klasy.
Wizyta na pewno zdynamizowała dialog i zacieśniła współpracę z szyickim odłamem islamu, czego dowodem było spotkanie z wielkim ajatollahem Alim as-Sistanim i modlitwa w Ur chaldejskim, skąd pochodził Abraham, ojciec trzech religii: judaizmu, chrześcijaństwa i islamu.
PAP
Wizyta miała też ważny wymiar polityczno-społeczny, w swoich wystąpieniach papież apelował o walkę z korupcją, budowanie państwa prawa, w którym godność, równość i obywatelstwo będą zapewnione wszystkim bez wyjątku. ""Niech zostanie stworzona przestrzeń dla wszystkich obywateli, którzy chcą wspólnie budować ten kraj, w dialogu, w szczerej i uczciwej, konstruktywnej rywalizacji; dla tych, którzy są zaangażowani w pojednanie i dla wspólnego dobra są gotowi odłożyć na bok własne korzyści"" - mówił.
Rozmowy z władzami
Na lotnisku w Bagdadzie 5 marca papieża powitał szef irackiego rządu Mustafa al-Kazimi oraz biskupi różnych obrządków chrześcijańskich. Po krótkiej ceremonii premier i papież udali się do salonu VIP w budynku lotniska na kilkuminutową rozmowę. Papieża powitały śpiewy i muzyka młodych Irakijczyków ubranych w ludowe stroje z flagami Watykanu i Iraku w dłoniach.
Z lotniska Franciszek udał się do Pałacu Prezydenckiego. Pancernej limuzynie wiozącej papieża towarzyszyli kawalerzyści z watykańskimi i irackimi flagami w dłoniach. Na dziedzińcu pałacu odbyła się oficjalna ceremonia powitania. Odegrano hymny Watykanu i Iraku, wypuszczono w niebo białe gołębie, symbol pokoju. Następnie odbyła się prywatna rozmowa papieża z prezydentem Barhamem Salihem.
REKLAMA
Po jej zakończeniu Franciszek spotkał się z około 150 przedstawicielami irackich władz i społeczeństwa, a także korpusem dyplomatycznym. „Dziękuję za przyjęcie naszego zaproszenia i za chęć złożenia tej wizyty, której wymiar historyczny, religijny i ludzki doceniamy, a która jest dowodem troski Waszej Świątobliwości o Irak” – stwierdził prezydent Salih, witając papieża. Podkreślił dumę swych rodaków z obecności papieża, pomimo zaleceń, aby odłożył wizytę ze względu na pandemię.
Wskazał na rolę chrześcijan na Bliskim Wschodzie i wyraził przekonanie, że ich migracja będzie miała katastrofalne skutki dla tego regionu. Zaznaczył, że „nie można sobie wyobrazić Bliskiego Wschodu bez chrześcijan”. „My, potomkowie proroka Abrahama, wyznawcy religii Abrahamowych, Irakijczycy i inni, nie możemy zaakceptować, aby w imię religii praktykowano terroryzm i ekstremizm, nie możemy też zaakceptować niesprawiedliwości, ponieważ Irak zasługuje na to, co najlepsze i na obiecującą przyszłość dla wszystkich swoich dzieci. Irakijczycy zasługują na więcej niż ich stan obecny, w kraju obdarzonym zasobami i uprzywilejowaną pozycją, która pozwala mu być obszarem bezpieczeństwa, stabilności i pokoju” – stwierdził prezydent Iraku.
W swoim pierwszym wystąpieniu na ziemi irackiej papież podziękował „za możliwość złożenia tej długo oczekiwanej i upragnionej wizyty apostolskiej”. Przypominając, że jego wizyta odbywa się w czasie, kiedy cały świat próbuje wyjść z kryzysu związanego z pandemią COVID-19, Franciszek zaznaczył, że konieczna jest sprawiedliwa dystrybucja szczepionek dla wszystkich i że „ten kryzys jest przede wszystkim wezwaniem do „ponownego przemyślenia naszego stylu życia” i jego sensu. – Chodzi o wyjście z tego czasu próby lepszymi, niż byliśmy wcześniej; budowanie przyszłości bardziej na tym, co nas łączy, niż na tym, co nas dzieli – wskazał Ojciec Święty.
REKLAMA
PAP
Mówiąc o minionych dekadach wojny, terroryzmu i „konfliktów o podłożu religijnym, często opartych na fundamentalizmie, który nie może zaakceptować pokojowego współistnienia różnych grup etnicznych i religijnych, różnych idei i kultur”, papież szczególnie wspomniał „o jezydach, niewinnych ofiarach bezsensownego i nieludzkiego barbarzyństwa, prześladowanych i zabijanych z powodu swojej przynależności religijnej, których tożsamość i przetrwanie zostały zagrożone”.
Franciszek wyraził przekonanie, że „tylko wówczas, gdy będziemy w stanie spojrzeć na siebie nawzajem, z naszymi różnicami, jako na członków tej samej rodziny ludzkiej, będziemy mogli rozpocząć skuteczny proces odbudowy i pozostawić przyszłym pokoleniom lepszy, bardziej sprawiedliwy i bardziej ludzki świat”. Dlatego Irak jest dziś „powołany do tego, by pokazać wszystkim, zwłaszcza na Bliskim Wschodzie, że różnice, zamiast rodzić konflikty, muszą harmonijnie współdziałać w życiu obywatelskim”.
Wyznał, że przybywa „jako pokutnik, proszący o przebaczenie Niebios i moich braci i sióstr za tak wiele zniszczenia i okrucieństwa”, a także „jako pielgrzym pokoju, w imię Chrystusa, Księcia Pokoju”. – Jakże wiele modliliśmy się w tych latach o pokój w Iraku! Św. Jan Paweł II nie szczędził inicjatyw, a przede wszystkim ofiarowywał w tej intencji modlitwy i cierpienia. A Bóg wysłuchuje, zawsze wysłuchuje! Do nas należy słuchanie Go, podążanie Jego drogami – powiedział papież.
REKLAMA
- Niech ucichnie broń! Niech będzie ograniczone jej rozprzestrzenianie tu i wszędzie! Niech skończą się partykularne interesy, owe zewnętrzne interesy, których nie obchodzi ludność lokalna. Oddajmy głos budowniczym, twórcom pokoju! Maluczkim, ubogim, ludziom prostym, którzy chcą żyć, pracować i modlić się w pokoju. Dość przemocy, ekstremizmu, frakcji, nietolerancji! Niech zostanie stworzona przestrzeń dla wszystkich obywateli, którzy chcą wspólnie budować ten kraj, w dialogu, w szczerej i uczciwej, konstruktywnej rywalizacji; dla tych, którzy są zaangażowani w pojednanie i dla wspólnego dobra są gotowi odłożyć na bok własne korzyści – apelował Franciszek.
Przyznał, że w ostatnich latach „Irak starał się położyć podwaliny pod społeczeństwo demokratyczne”. – Niezbędne jest w tym względzie zapewnienie możliwości udziału wszystkich grup politycznych, społecznych i religijnych oraz zagwarantowanie podstawowych praw wszystkich obywateli. Niech nikt nie będzie uważany za obywatela drugiej klasy – wezwał papież.
Na zakończenie z mocą podkreślił, że religia, „ze swej natury, ma służyć pokojowi i braterstwu”, zaś „imię Boga nie może być wykorzystywane do dla usprawiedliwiania zabójstw, eksterminacji, terroryzmu oraz ucisku”. Bóg bowiem, „który stworzył istoty ludzkie równe w godności i w prawach, wzywa nas do szerzenia miłości, życzliwości i zgody”.
Spotkanie z duchowieństwem
Po wizycie w Pałacu Prezydenckim papież pojechał na spotkanie z duchowieństwem, zakonnikami, seminarzystami i katechetami w katedrze Matki Bożej Zbawienia obrządku syrokatolickiego w Bagdadzie.
Z powodu ograniczeń antycovidowych do świątyni mogło przybyć zaledwie sto osób. Przed katedrą papieża powitali: patriarcha Ignacy Józef III Younan i archieparcha bagdadzki obrządku syryjskiego abp Ephrem Yousif Abba. Na dziedzińcu na Ojca Świętego czekało 12 niepełnosprawnych na wózkach inwalidzkich ze swymi opiekunami. Papież pobłogosławił ich i przyjął od nich prezenty, m.in. girlandę z kwiatów, którą zawieszono mu na szyi. Wchodząc do katedry Franciszek ucałował podany mu krucyfiks i pobłogosławił wiernych. Przy śpiewie zgromadzonych w świątyni przeszedł przed ołtarz, gdzie młoda kobieta wręczyła mu kwiaty, które następnie złożono przed tabernakulum.
REKLAMA
Witając papieża patriarcha Ignacy Józef III Younan stwierdził, że naród i władze Iraku z wielką nadzieją przyjmują go jako „zwiastuna pokoju i braterstwa”. Wspominając 48 „niewinnych męczenników” zmasakrowanych w tej świątyni przez terrorystów podczas niedzielnej liturgii w 2010 r., podkreślił, że przelaną krwią – zmieszaną z Krwią Chrystusa – dali oni swym „uciskanym, zabijanym i wypędzanym braciom w Iraku i na Bliskim Wschodzie” świadectwo, że żyje w nich „Jezus, Bóg Zbawiciel”. Poprosił też o przyspieszenie procesu beatyfikacyjnego męczenników z Bagdadu.
Z kolei przewodniczący Zgromadzenia Biskupów Katolickich Iraku kard. Louis Sako podziękował Franciszkowi za tę „odważną wizytę”, która jest znakiem jego zainteresowania Kościołami wschodnimi, a także zachętą dla irackich chrześcijan do trwania w wierze i umacniania relacji z muzułmanami „których kochamy jak braci”, zaznaczył chaldejski patriarcha Babilonu. Przypomniał, że chrześcijanie byli większością, gdy muzułmanie przybyli do tego kraju. Dziś natomiast są mniejszością, lecz żywą i aktywną, wnoszącą wkład w budowę Iraku i rozwój jego kultury.
Również on wspomniał o prześladowaniach chrześcijan, w tym o „zbrodniczym bombardowaniu” tej katedry 31 października 2010 r., gdy w czasie Mszy św. zabito 48 męczenników, a także o wypędzeniu w sierpniu 2014 r. przez Państwo Islamskie wszystkich 120 tys. chrześcijan z równiny Niniwy i z Mosulu. – Dziękujemy Bogu za to, że te tereny zostały wyzwolone w 2017 r. i że wróciło 50 proc. ich mieszkańców – powiedział kard. Sako.
REKLAMA
Swe przemówienie papież rozpoczął słowami: „Obejmuję was wszystkich z ojcowską miłością”. Przypomniał, że katedra Matki Bożej Zbawienia została uświęcona krwią „naszych braci i sióstr, którzy zapłacili tutaj najwyższą cenę za swoją wierność Panu i Jego Kościołowi”. Jednak chrześcijanin „jest powołany do świadczenia o miłości Chrystusa wszędzie i w każdym czasie”.
Franciszek zachęcił zgromadzonych, by pomimo trudnych wyzwań duszpasterskich, które nasiliły się jeszcze w okresie pandemii, nie ustała ich gorliwość apostolska, którą czerpią „ze starożytnych korzeni, z nieprzerwanej obecności Kościoła na tych ziemiach od pierwszych wieków”. Przestrzegł przed „wirusem zniechęcenia”, na który szczepionką jest „nadzieja płynąca z wytrwałej modlitwy i codziennej wierności naszemu apostolstwu”.
Przyznał, że „trudności należą do codziennych doświadczeń wiernych w Iraku”: skutki wojny i prześladowań, słabość podstawowej infrastruktury, nieustanna walka o bezpieczeństwo, prowadząca do wewnętrznych przesiedleń i emigracji do innych części świata. Podziękował biskupom i kapłanom za to, że pozostają blisko swego ludu, wspierają go, starając się zaspokajać jego potrzeby.
Nawiązując do obecności w Iraku Kościołów różnych obrządków, wezwał „do odrzucenia wszelkiego rodzaju egocentryzmu i rywalizacji” i „do tworzenia wspólnoty braci i sióstr, którzy się przyjmują i troszczą o siebie nawzajem”.
Biskupów prosił, by byli „szczególnie blisko swoich kapłanów”. - Niech nie widzą w was tylko administratorów czy szefów, ale prawdziwych ojców, zatroskanych o to, by dzieci miały się dobrze, gotowych, by z otwartym sercem dawać im wsparcie i umocnienie.
REKLAMA
Kapłanów, osoby konsekrowane, katechetów i seminarzystów uwrażliwiał na to, że choć posługa dzielenia się Dobrą Nowiną, obejmuje również część administracyjną, to nie znaczy to, że trzeba „spędzać cały nasz czas na spotkaniach lub za biurkiem”. Ważne jest wejście pomiędzy owczarnię i ofiarowanie swej obecności oraz towarzyszenie wiernym, zwłaszcza tym, „którym grozi ryzyko pozostawania w tyle”: młodym, starszym, chorym i ubogim. – Bądźcie pasterzami, sługami ludu, a nie urzędnikami państwowymi – prosił Franciszek.
Mówiąc o osobach zamordowanych w zamachu terrorystycznym w tej katedrze dziesięć lat temu, a których proces beatyfikacyjny jest w toku, wskazał, że „ich śmierć przypomina nam dobitnie, że podżegania do wojny, postaw nienawiści, przemocy i rozlewu krwi nie da się pogodzić z nauczaniem religii”. Wyraził przekonanie, że „religia musi służyć sprawie pokoju i jedności pomiędzy wszystkimi dziećmi Boga”.
Po papieskim przemówieniu nastąpiła wymiana darów (papież otrzymał relikwiarz, zaś katedrze podarował kielich mszalny). Spotkanie zakończyło się odmówieniem modlitwy „Ojcze nasz” i papieskim błogosławieństwem (Ojciec Święty miał na sobie stułę utkaną przez kobiety z Karakosz na równinie Niniwy).
Przed opuszczeniem świątyni Franciszek wpisał się do księgi honorowej katedry: „Pokutnik i pielgrzym wiary i pokoju w Iraku, dla tego narodu wypraszam u Boga, za wstawiennictwem Maryi Dziewicy, siłę do wspólnej odbudowy kraju w braterstwie”. Pozował też do zdjęcia z biskupami.
U ajatollaha as-Sistaniego
Drugi dzień wizyty 6 marca rozpoczęła poranna wizyta w świętym mieście szyitów – An-Nadżafie i spotkanie z ich duchowym przywódcą, wielkim ajatollahem Alim as-Sistanim. Rozmowa w jego domu trwała około 45 minut. Ojciec Święty podkreślił znaczenie współpracy i przyjaźni między wspólnotami religijnymi, aby pielęgnując wzajemny szacunek i dialog, można było wnieść wkład w dobro Iraku, regionu i całej ludzkości. Dla papieża spotkanie stanowiło okazję, aby podziękować wielkiemu ajatollahowi za to, że wraz ze wspólnotą szyicką, w obliczu przemocy i wielkich trudności minionych lat, podniósł głos w obronie najsłabszych i najbardziej prześladowanych, potwierdzając świętość życia ludzkiego i znaczenie jedności narodu irackiego.
REKLAMA
Spotkanie ajatollaha as-Sistaniego z papieżem Franciszkiem było wydarzeniem wyjątkowym, bezprecedensowym w 1200-letniej historii relacji chrześcijańsko-muzułmańskich. Wielu obserwatorów uważa, że będzie wsparciem dla mniejszości chrześcijańskiej w Iraku. Stanowiło nowy krok w stosunkach między Kościołem katolickim a wspólnotą szyicką, uzupełniając niedawny dokument o ludzkim braterstwie podpisany przez sunnickiego wielkiego imama uniwersytetu al-Azhar i papieża 4 lutego 2019 r w Abu Zabi.
Liczący 90 lat ajatollah as-Sistani należy do najbardziej wpływowych postaci w życiu publicznym Iraku po obaleniu rządów Saddama Husajna. Jego interpretacja objawienia islamskiego, które nakazuje powstrzymanie się władz religijnych od bezpośredniej działalności politycznej sprawiła, iż stał się interlokutorem uznawanym przez różne nurty polityczne.
Spotkanie międzyreligijne w Ur
Spotkanie w ruinach starożytnego Ur (dziś Tall al-Mukajjar) zgromadziło kilkudziesięciu przedstawicieli religii Iraku. Po odśpiewaniu fragmentu z Księgi Rodzaju oraz fragmentu Koranu, zgromadzeni wysłuchali trzech świadectw.
W pierwszym dwaj osiemnastolatkowie z Basry: chrześcijanin Dawood oraz muzułmanin Hasan opowiedzieli o swej wspólnej pracy na pół etatu jako sprzedawcy ubrań. Ma im ona pomóc w zdobyciu wykształcenia wyższego, ale ukazuje również, że przyjaźń i współpraca osób różnych wyznań jest możliwa. „Módl się Ojcze Święty, o pokój w Iraku, aby współistnienie zawsze było możliwe” – prosili.
REKLAMA
Następnie o dramacie uchodźców opowiedziała kobieta należąca do wspólnoty sabeistycznej mandaistycznej. „Terroryzm w bezczelny sposób naruszył naszą godność. Wiele krajów, bez sumienia, uznało, że nasze paszporty nie mają żadnej wartości, patrząc na nasze rany z obojętnością. Twoja wizyta w Iraku, Wasza Świątobliwość, oznacza, że Mezopotamia jest nadal szanowana i doceniana” – powiedziała kobieta. Dodała, że papież swoją wizytą zasiewa ziarna miłości i szczęścia i zapewniła, że pragnie pozostać na ziemi swoich przodków.
Jako ostatni swoje świadectwo wypowiedział pochodzący z Ur szyita, profesor na Uniwersytecie w An-Nasirijji, Ali Zghair Thajeel. Mówił o współpracy ludzi różnych wyznań w organizowaniu pielgrzymek do Ur. Podkreślił szczególnie aktywny udział chrześcijan. „Dziękuję Bogu za to, że spełnił moje marzenie, że mogę być świadkiem wizyty Waszej Świątobliwości w moim ukochanym mieście Ur: nie mam słów, aby wyrazić moje uczucia, jedynie łzy. Obiecujemy Waszej Świątobliwości, że będziemy nadal pracować i działać na rzecz pokoju, bezpieczeństwa, braterstwa i współistnienia w tym mieście nauki i uczonych” – zapewnił profesor.
W swoim przemówieniu Franciszek przypomniał, że wyznawcy trzech religii monoteistycznych są spadkobiercami powołania i wiary Abrahama, spoglądając ku niebu i pielgrzymując na ziemi. Wskazał, że prawdziwa religijność polega na oddawaniu czci Bogu i miłowaniu bliźniego, zaś ludzie wierzący są wezwani do ukazywania swoim braterstwem ojcostwa Boga.
Mówiąc następnie o pielgrzymowaniu na ziemi Ojciec Święty zachęcił do otwartości, by postrzegać innych jako braci, rezygnując z własnych korzyści, osiąganych kosztem innych osób. Franciszek wskazał, że droga do pokoju zaczyna się od wyrzeczenia się posiadania nieprzyjaciół. Papież zaznaczył, że konieczna jest współpraca osób wyznających różne religie w budowaniu pokoju i czynienia świata bardziej gościnnym. „To my mamy przypominać światu, że życie ludzkie posiada wartość ze względu na to, czym jest, a nie ze względu na to co posiada, i że życie nienarodzonych, osób starszych, migrantów, mężczyzn i kobiet każdej rasy i narodowości jest zawsze święte i liczy się tak samo, jak życie wszystkich!” – wskazał Franciszek.
REKLAMA
Kończąc przemówienie Franciszek podkreślił konieczność wychowywania młodych do braterstwa, a także zapewnienia możliwości powrotu tym, którzy zostali zmuszeni do opuszczenia swoich domów.
Na zakończenie spotkania zgromadzeni przedstawiciele judaizmu, chrześcijaństwa i islamu modlili się po arabsku o przebaczenie i pokój w Iraku, a także wsparcie w budowaniu świata bardziej braterskiego.
Msza w obrządku chaldejskim
Msza św., jaką papież odprawił w chaldejskiej katedrze św. Józefa w Bagdadzie była koncelebrowana przez kilkunastu kardynałów i biskupów, także obrządku łacińskiego. Sprawowana była w rycie chaldejskim po włosku, chaldejsku i arabsku. Czytania mszalne zabrzmiały po arabsku. Obecni byli przedstawiciele władz państwowych, z prezydentem Barhamem Salihem, i świata islamu.
W homilii, odwołując się do biblijnej Księgi Mądrości, Ojciec Święty wskazał, że „najmniejsi są uprzywilejowani przez Boga”. A Jezus w swoich Błogosławieństwach wprost nazywa błogosławionymi ubogich, tych, którzy się smucą, prześladowanych. - Błogosławionymi dla świata są bogaci, możni, sławni! Ważny jest ten, który posiada, ten, który może, ten, co się liczy! Ale nie dla Boga: nie ten, kto ma, jest największy, lecz ten, kto jest ubogi w duchu; nie ten, kto może wszystko uczynić z innymi, lecz ten, kto jest cichy wobec wszystkich; nie ten, kto jest oklaskiwany przez tłumy, lecz ten, kto jest miłosierny dla swego brata – wyliczał papież.
REKLAMA
Podkreślił, że propozycja Jezusa „jest mądra, ponieważ miłość, będąca sercem Błogosławieństw, nawet jeśli wydaje się słaba w oczach świata, w rzeczywistości zwycięża”. Na krzyżu okazała się ona „silniejsza od grzechu, w grobie pokonała śmierć”. - Jest to ta sama miłość, która sprawiła, że męczennicy zwyciężyli w swoich próbach, a jak wielu ich było w minionym wieku – więcej niż w poprzednich! – przypomniał Franciszek.
Tłumaczył, że „Błogosławieństwa nie wymagają od nas czynienia rzeczy nadzwyczajnych, dokonywania rzeczy, które przekraczają nasze możliwości”. Wymagają natomiast „codziennego świadectwa”. Chodzi tu o „dawanie świadectwa miłości Jezusa”, która – jak pisze św. Paweł – „jest przede wszystkim cierpliwa”, bo „zawsze zaczyna od nowa”, „nie zniechęca się, lecz pozostaje twórcza”, „w obliczu zła nie poddaje się, nie rezygnuje”, „na zło odpowiada dobrem”.","tom, st, pb, kg (KAI)
/Bagdad",,Irak,https://www.niedziela.pl/artykul/65676/Papiez-Franciszek-w-Iraku
Irak: 10 tysięcy osób na papieskiej mszy w Irbilu,"10 tysięcy osób wzięło udział w mszy, jaką odprawił w niedzielę papież Franciszek na stadionie w Irbilu, stolicy Kurdyjskiego Okręgu Autonomicznego w Iraku. Przybyli na nią chrześcijanie z całej północy kraju. Ich entuzjazm przeważył nad regułami sanitarnymi.","Drugi co do wielkości stadion w Iraku mieści około 27 tysięcy osób. Przybyło ich znacznie mniej w ramach obowiązywania norm sanitarnych związanych z pandemią Covid-19. Nie były one jednak skrupulatnie przestrzegane. Ludzie zgromadzili się na trybunach nie przestrzegając zasad dystansu. Nieliczne osoby miało maseczki, bo nie były obowiązkowe. Na niewiele zdało się oznakowanie tych krzesełek, które miały pozostać wolne.
Dziennikarze podróżujący z papieżem po świecie stwierdzili, że msza w Irbilu przypominała te sprzed epoki Covid-19. Gdy papież pojawił się na na stadionie, wybuchł olbrzymi entuzjazm, zwłaszcza wśród młodych ludzi, którzy licznie wypełnili trybuny.
Msza w Kurdystanie to jedyne masowe wydarzenie podróży papieża po Iraku. Wokół stadionu zastosowano nadzwyczajne środki bezpieczeństwa. W rejonie obiektu latały samoloty wojskowe.
Papież w homilii nawiązał do kolejnych wojen, które w ostatnich dekadach wyniszczały Irak. „Jakże wielu waszych braci i sióstr, przyjaciół i współobywateli nosi rany wojny i przemocy; rany widoczne i niewidoczne” - powiedział. „Aby oczyścić serce, musimy zabrudzić sobie ręce: czuć się odpowiedzialnymi i nie stać z boku, gdy brat i siostra cierpią” - dodał.
Franciszek mówił wiernym, że Jezus uwalnia od takiego sposobu rozumienia wiary, rodziny, wspólnoty, „który dzieli, przeciwstawia i wyklucza” po to, aby można było „budować Kościół i społeczeństwo otwarte na wszystkich i troszczące się o naszych najbardziej potrzebujących braci i siostry”.
„Pan obiecuje nam, że mocą swojego Zmartwychwstania może podnieść nas i nasze wspólnoty z gruzów powstałych wskutek niesprawiedliwości, podziałów i nienawiści” - wskazał.
Papież wyraził uznanie dla działalności Kościoła w Iraku, który niesie najbardziej potrzebującym ""Chrystusowe miłosierdzie i przebaczenie"".
""Nawet w obliczu wielkiego ubóstwa i trudności, wielu z was ofiarowało konkretną pomoc i wyrazy solidarności ubogim i cierpiącym. Jest to jeden z powodów, które skłoniły mnie, aby do was przybyć w pielgrzymce do was, aby wam podziękować i umocnić was w wierze i świadectwie"" - wyjaśnił papież.
REKLAMA
To w rejonie Irbilu znalazły schronienie tysiące mieszkańców chrześcijańskiej Równiny Niniwy, którzy uciekli przed terrorem Państwa Islamskiego.
Na zakończenie mszy papież wygłosił pożegnalne przemówienie przed poniedziałkowym odlotem do Rzymu. Szczególnie pozdrowienie skierował do ludności kurdyjskiej. Mówił też Irakijczykom: ""W tych dniach spędzonych pośród was, słyszałem głosy cierpienia i niepokoju, ale słyszałem też głosy nadziei i pocieszenia"".
Przypomniał o wkładzie instytucji religijnych wszystkich wyznań w dzieło odbudowy kraju i społecznego odrodzenia. ""Proszę was wszystkich, drodzy bracia i siostry, abyście zgodnie pracowali wspólnie na rzecz spokojnej i dostatniej przyszłości, która nikogo nie pozostawiałaby w tyle i nikogo nie dyskryminowała"" - apelował Franciszek.
Do Irbilu papież przybył z Mosulu i Karakosz na Równinie Niniwy, gdzie spotkał się z tysiącami mieszkańców terenów okupowanych przez Państwo Islamskie i wyzwolonych w latach 2016-2017.
Z Irbilu Sylwia Wysocka (PAP)
sw/ ap/",PAP,,Franciszek w Iraku,https://www.niedziela.pl/artykul/65671/Irak-10-tysiecy-osob-na-papieskiej-mszy-w
Irak czeka na papieża,"Centralna ulica as-Sadoun, jedna z najważniejszych arterii komunikacyjnych w Bagdadzie, już od dawna przystrojona jest sąsiadującymi ze sobą flagami Iraku i Stolicy Apostolskiej. Póki co powiewają one jednak tylko na około kilometrowym odcinku między placem Rukn Kahramana a Teatrem Narodowym, z którym sąsiaduje kościół Sajedat al-Nedżat, jeden z najważniejszych punktów w programie pielgrzymki papieża Franciszka do Iraku, która rozpocznie się 5 a zakończy 8 marca. Nieco dalej, na tej samej ulicy, przetoczyła się w poniedziałek gwałtowna demonstracja kilkuset bardzo młodych ludzi. Nie był to jednak bynajmniej protest przeciwko przyjazdowi Ojca Świętego do kraju, w którym 7 lat temu proklamowano powstanie Państwa Islamskiego (ISIS). Wręcz przeciwnie, Irakijczycy czekają na tę wizytę z zadowoleniem i nadzieją.","„Jesteśmy gotowi oddać swoje życie za Irak” – krzyczeli około dwudziestoletni protestujący gdy wbiegli na plac Tahrir, miejsce wszystkich manifestacji w Bagdadzie. Chwilę później zablokowali ulicę Sadoun, co doprowadziło do interwencji licznie zgromadzonej policji. Nie była ona jednak brutalna, obyło się nawet bez użycia pałek, nikogo też nie zatrzymywano. Demonstracja została zorganizowana w akcie solidarności z wydarzeniami w Nasiriji, gdzie w końcu lutego przez kilka dni trwały protesty przeciwko korupcji, biedzie, złym warunkom życia oraz brakowi perspektyw.
To kontynuacja manifestacji przetaczających się przez cały kraj od jesieni 2019 r., w których zginęło kilkaset osób. Doprowadziło to do upadku poprzedniego rządu i objęcia władzy w maju 2020 r. przez Mustafę al-Kadhimiego, który obiecał pociągniecie do odpowiedzialności winnych rozlewu krwi oraz stopniowe spełnienie żądań protestujących.
Ale w Nasiriji, do której również zawita papież w czasie swojej pielgrzymki, znów polała się krew, zginęło 6 osób, a dziesiątki zostały ranne. Gubernator Nazem al-Waeli podał się do dymisji, a premier wyznaczył na jego miejsce jednego z bohaterów wojny z Państwem Islamskim gen. Abdul Ghaniego al-Asadiego, szefa Narodowej Agencji Bezpieczeństwa.

PODZIEL SIĘ CYTATEM
Przeczytaj także: Program papieskiej pielgrzymki do Iraku
„Zbliżający się przyjazd papieża miał wyraźny wpływ na szybką reakcję rządu i jego działania w celu przywrócenia stabilności w Nasiriji, dania nadziei tamtejszej ulicy poprzez zmianę lokalnych władz i przystąpienie do realizacji projektów stanowiących spełnienie postulatów protestujących” – mówi dr Anas al-Azawi, członek władz Wysokiej Komisji Praw Człowieka w Iraku. „Ponadto pielgrzymka ta może również zaowocować dodatkowymi możliwościami ekonomicznymi tego regionu w przyszłości, na czym skorzystają mieszkańcy” – dodaje.
Azawi uważa, że zmiana wizerunku międzynarodowego Iraku po pielgrzymce Franciszka może ożywić turystykę religijną do tego kraju. „Irak wciąż opiera swój budżet na dochodach z ropy, a turystyka może również stanowić bardzo ważne źródło wpływów. Obecnie jednak turystyka religijna ograniczona jest do pielgrzymów muzułmańskich, zwłaszcza szyitów, a przecież jest tu wiele świętych miejsc wspólnych i dla muzułmanów i chrześcijan i żydów. Chodzi przede wszystkim o Ur, czyli miejsce narodzin proroka Abrahama” – uważa Azawi. To jednak nie jedyna korzystna perspektywa dla Iraku, która powoduje, że przytłaczająca większość mieszkańców tego kraju oczekuje wizyty papieża z zadowoleniem i nadzieją. „To otwarcie dla nas drzwi do społeczności międzynarodowej i wzmocnienie relacji z silnymi ekonomicznie państwami chrześcijańskimi, wreszcie to rozpoczęcie nowego dialogu między chrześcijaństwem a islamem. Inną realną korzyścią jaką mieszkańcy Iraku już widzą to zwiększenie zainteresowanie władz usługami publicznymi: naprawą dróg, sprzątaniem, dostawą elektryczności itp” – wylicza.
REKLAMA
Ali, student bagdadzkiego uniwersytetu al-Nisur również zauważa, że ulice Bagdadu stały się ostatnio bardziej czyste i kolorowe. „To nie z naszego powodu ale ze względu na przyjazd papieża” – Ali nie ma co do tego wątpliwości, ale przyznaje, że ludzie na tym korzystają.
„Przede wszystkim jednak to bardzo ważne że papież przyjeżdża tutaj po tym jak chrześcijanie tak bardzo ucierpieli przez prześladowania ISIS, bo to otwiera perspektywę nowego pokojowego współżycia między religiami” – podkreśla

PODZIEL SIĘ CYTATEM
.
Jego kolega Maythek również uważa, że przyjazd Franciszka oznacza nowy rozdział jeśli chodzi o relacje między religiami w Iraku, co jest potrzebne po ciemnej karcie jaką w historii tego kraju pozostawiło ISIS. Maythek nie ma również wątpliwości, że dla Irakijczyków jest to bardzo ważne wydarzenie. „Ze względu na koronawirusa większość zajęć odbywa się teraz online więc tu na uczelni jest mało okazji do rozmowy na ten temat z kolegami ale zarówno w mediach społecznościowych jak i w gazetach, radiu czy telewizji bardzo dużo się o tym mówi i widać, że ludzie są zadowoleni z tej pielgrzymki” – podkreśla. Maythek dodaje, że ma wielu chrześcijańskich kolegów. „Oni bardzo na to czekają, bo te wszystkie problemy spowodowały, że liczba chrześcijan w Bagdadzie dramatycznie się zmniejszyła i mają nadzieję, że po tej wizycie sytuacja się poprawi”.
Anas al-Azawi podkreśla, że chrześcijanie, a także inne mniejszości religijne, wciąż borykają się ze szczególnymi problemami, które trzeba rozwiązać. Jednym z nich jest ustawa o dowodach tożsamości, która dyskryminuje chrześcijan. Np. jeśli chrześcijanka wyjdzie ponownie za mąż za muzułmanina to jej dzieciom z poprzedniego małżeństwa automatycznie wpisuje się do dowodów religię muzułmańską. A muzułmanka nie może wyjść za mąż za chrześcijanina. „To wynika z faktu, iż zgodnie z konstytucją islam jest główną religią państwową. Ale konieczne jest też właściwe zabezpieczenie praw mniejszości” – tłumaczy Azawi dodając, że niezbędne są zmiany prawne w tym zakresie. Innym problemem są umowy sprzedaży mienia chrześcijan, którzy ze względu na sytuację bezpieczeństwa zdecydowali się na wyjazd. „Wiele z tych aktów jest albo sfałszowanych albo wymuszonych” przyznaje Azawi, dodając że problem dotyczy również rekompensat dla chrześcijan z terenów, które były okupowane przez ISIS. Azawi uważa również, że w wielu miejscach, zwłaszcza o zróżnicowanej strukturze demograficznej, chrześcijanie wciąż nie czują się bezpieczni, a władze czasem lekceważą ich skargi. „To powoduje, że czasem nie czują się oni obywatelami pierwszej kategorii” – przyznaje.
REKLAMA
W trakcie pielgrzymki papież odwiedzi również Mosul, miasto, które jeszcze 4 lata temu było główną twierdzą Państwa Islamskiego.

PODZIEL SIĘ CYTATEM
Zdaniem Azawiego przyjazd Ojca Świętego do tego miasta nie wiąże się ze szczególnym ryzykiem. „Bezpieczeństwo zostanie zapewnione przy współpracy służb federalnych i kurdyjskich, a ISIS nie jest w stanie wrócić do Mosulu, bo gdy nim rządziło to lekceważyło interes mieszkańców” – podkreśla i dodaje, że jest przekonany, iż mieszkańcy Mosulu są równie zadowoleni z przyjazdu papieża co reszta Irakijczyków. „Przyjazd papieża zwróci również uwagę na potrzeby mieszkańców Mosulu, na problem odbudowy, więc będzie w interesie jego mieszkańców” – podkreśla Azawi. „Przede wszystkim jednak może stworzyć warunki dla chrześcijan by wrócili do tego miasta i w ten sposób przyczynić się do przywrócenia różnorodności tamtejszego społeczeństwa, a to jest w tej chwili bardzo ważne dla Iraku, właściwe zarządzanie różnorodnością naszego społeczeństwa” – podkreśla Azawi.
REKLAMA
Również zdaniem Ibrahima al-Ibadiego, analityka politycznego gazety as-Sabah, ISIS jest zbyt słabe by zaatakować pielgrzymkę. „Możliwe jest jednak, że będą usiłować uderzyć w innym miejscu by zakłócić pokojowy przekaz tej pielgrzymki i utrwalić negatywny wizerunek Iraku w mediach” – dodaje Ibadi.
Według niego najistotniejszym punktem programu pielgrzymki będzie spotkanie z ajatollahem Alim Sistanim w Nadżafie. „To będzie miało ogromne znaczenie dla irackiego społeczeństwa, zarówno dla chrześcijan jak i muzułmanów. Zgadza się z tym Azawi ale dodaje, że w programie zabrakło podobnego spotkania z liderami sunnitów. „To bardzo dobrze, że dojdzie do spotkania z Sistanim bo to prowadzi do zbliżenia między religiami, islamem i chrześcijaństwem. Ale nawet jeśli szyici są większością w Iraku to to zbliżenie powinno obejmować obie odmiany islamu w Iraku. Jeżeli papież spotkałby się również z przywództwem religijnym sunnitów to dałoby mu to pełen obraz sytuacji w Iraku, poglądów obu części islamu na terroryzm i tego jaki rodzaj islamu reprezentuje sobą ISIS. A ISIS nie reprezentuje islamu, ani szyickiego ani sunnickiego” – podkreśla Azawi. „Ta sprawa była podnoszona przez religijnych przywódców sunnitów, a także polityków sunnickich w parlamencie i odpowiedź nas nie satysfakcjonuje. Mam nadzieję, że papież jednak sam w tej sprawie zdecyduje i uwzględni takie spotkanie w swoim programie” – dodaje.
REKLAMA
W miarę zbliżania się pielgrzymki coraz więcej ulic dekorowanych jest papieskimi flagami. Poza tym jednak można odnieść wrażenie, że w Bagdadzie życie toczy się swoim normalnym, chaotycznym trybem. Ograniczenia związane z pandemią nie wpłynęły na intensywność ulicznych korków. „Ruch uliczny w Bagdadzie to problem nierozwiązywalny” – zauważa Azawi gdy przebijamy się przez zatłoczoną aleję Abu Nuwasa, ciągnącą się wzdłuż Tygrysu. Korki są gigantyczne mimo, że w związku z koronawirusem większość uczniów i studentów uczy się zdalnie, a restauracje sprzedają jedzenie wyłącznie na wynos, chyba, że są w stanie wystawić stoliki na ulicy.
Wieczorem, po 20:00, ulice pustoszeją ze względu na nocny lockdown. Wiele sklepików jest jednak otwartych przy zgaszonym świetle. „Zaostrzenie rygorów związanych z COVID-em w czasie przyjazdu papieża to obok obaw przed incydentami terrorystycznymi jedyne powody, dla których niektórzy Irakijczycy mogą być niezadowoleni z tej pielgrzymki” – przyznaje Azawi. Tymczasem pojawiła się niepotwierdzona jeszcze informacja, że od czwartku wieczorem do poniedziałku rano obowiązywać ma całkowity lockdown w Bagdadzie. To zwiększyłoby bezpieczeństwo papieża ale oznaczałoby, że przyjechałby do miasta widma. A cokolwiek by nie mówić o irackiej stolicy to takim miastem nie jest. Bagdad żyje bardzo intensywnie.","Witold Repetowicz (KAI Bagdad)
/Bagdad",,Irak,https://www.niedziela.pl/artykul/65502/Irak-czeka-na-papieza
Prasa zagraniczna,"Słowo ma moc. Gdy dziecko usłyszy od taty, że da radę przepłynąć określoną długość basenu, to ufając mu, spróbuje. Gdy dziewczyna usłyszy od swojego chłopaka, że jest piękna i kochana – od razu jej dzień będzie inny.","Nowy osobisty lekarz papieża
Franciszek wybrał na swojego medyka prof. Roberto Bernabeiego, profesora zwyczajnego chorób wewnętrznych i geriatrii na Katolickim Uniwersytecie Najświętszego Serca w Rzymie. Zastąpi on zmarłego w styczniu dr. Fabrizia Soccorsiego. Profesor Bernabei pochodzi z Florencji. Studiował na uczelni, na której teraz wykłada. Był przewodniczącym Włoskiego Towarzystwa Gerontologii i Geriatrii.
CNA
Patologia eutanazji
Coraz więcej wskazuje na to, że tzw. dobra śmierć służy pozbywaniu się ludzi starszych i schorowanych. W Belgii i Holandii, gdzie eutanazja jest legalna, w ostatnim czasie zauważono znaczny wzrost liczby jej przypadków. Zezwala się już na eutanazję z powodu „zmęczenia życiem”. Wprowadzono nawet pojęcie polipatologii, oznaczające jednoczesne występowanie kilku schorzeń, co jest niemal normą w starszym wieku. Zabezpieczenie w postaci obowiązkowych konsultacji co najmniej dwóch lekarzy nie działa, a specjalne organy rządowe stały się sprzymierzeńcami tych, którzy wykonują zabiegi.
THE PILLAR
Budżet wychodzi na prostą
Nie jest najgorzej. Tak można jednym zdaniem ocenić tegoroczny watykański budżet. Co prawda dziura budżetowa wyniesie prawie 50 mln euro, a w przypadku, gdyby ofiary na świętopietrze i inne daniny z całego Kościoła były mniejsze od zakładanych, może się jeszcze powiększyć, ale generalnie watykańskie finanse wychodzą na prostą. To efekt niedawnej decyzji papieża, który rozproszone do tej pory zarządzanie finansami Stolicy Apostolskiej scentralizował w Sekretariacie ds. Ekonomicznych. Deficyt zostanie pokryty z rezerw finansowych Watykanu. Dobre sygnały to m.in. mniejsze niż się spodziewano straty w przychodach za 2020 r. – zamiast zakładanych 80% wyniosły one 20%.
REKLAMA
Udało się także znaleźć oszczędności na 2021 r. – m.in. 24 mln euro w kosztach delegacji służbowych, które w czasach pandemii są ograniczane do minimum.
CNA
Czy to już schizma?
Jedną z drażliwych spraw w relacjach między Watykanem i Kościołem w Niemczech jest kwestia Komunii eucharystycznej z protestantami. Kościół w Niemczech uważa, że jest ona możliwa i dopuszczalna, Stolica Apostolska widzi tę kwestię inaczej – argumentuje, że protestanci inaczej rozumieją Eucharystię i najpierw trzeba osiągnąć zgodność w kwestiach teologicznych, a dopiero później myśleć o praktyce. Stanowisko Watykanu nie podoba się w Niemczech i niektórzy, także biskupi, otwarcie wprowadzają inną praktykę. Przewodniczący niemieckiej konferencji biskupiej bp Georg Bätzing przyznał, że nie ma problemu z udzieleniem Komunii św. protestantowi w sytuacji, gdy ten w swoim sumieniu uzna, iż ma prawo poprosić o udzielenie tego sakramentu w Kościele katolickim. Dodał, że nie będzie wyciągał konsekwencji wobec kapłanów swojej diecezji, którzy czynią podobnie. Twierdzi także, że nadal jest w jedności z Kościołem, bo przecież nie zaprasza on wszystkich protestantów do stołu Pańskiego, tylko sami do niego przychodzą.
REUTERS
Klaryfikacje
Gubernatorat Państwa Watykańskiego wydał niedawno regulacje dotyczące szczepień, które wzbudziły nieco kontrowersji i krytyki, szczególnie w mediach społecznościowych. Poszło o to, że w zarządzeniu napisano, iż osoby, które z przyczyn zdrowotnych nie mogą przyjąć szczepionki, mogą być przesunięte na inne stanowisko pracy, na którym będzie mniejsza intensywność kontaktu z innymi osobami, oczywiście, z zachowaniem tego samego uposażenia. Ci natomiast, którzy nie będą chcieli się zaszczepić z innych powodów, muszą być świadomi możliwych konsekwencji prawnych takiej decyzji. Krytyka tych ogólnych sformułowań zmusiła Gubernatorat do wyjaśnienia swojego stanowiska. Podkreślono, że ci, którzy nie będą się szczepić, na pewno nie stracą przez to pracy, a pracodawca znajdzie inne rozwiązanie w sytuacji zagrożenia zarażeniem, które stwarzają niezaszczepieni. W Watykanie do tej pory odnotowano 30 zachorowań na COVID-19, w większości wśród Gwardii Szwajcarskiej.",pr,https://www.niedziela.pl/numer/2021/10,Biblia,https://www.niedziela.pl/artykul/152516/nd/Prasa-zagraniczna
Czy wszyscy wrócą?,"Kościół w czasach pandemii – jak sobie radzi z ograniczeniami, reżimami sanitarnymi, izolacją? Czy wierni tęsknią za kościelną normalnością? Jak w nowej sytuacji odnajdują się księża? Czy parafie niegdyś tętniące życiem mają nadzieję, że ten nienormalny czas już się kończy? Zapytaliśmy duchownych i świeckich – mieszkańców dużych miast, miasteczek i wiosek, jak z ich perspektywy Kościół poradził sobie i nadal radzi z pandemią.","Lipki Wielkie
Parafialne pogotowie
Wiele się zmieniło w naszej małej społeczności. Zgodnie z zaleceniami na czas pandemii w świątyniach trzeba było zwiększyć dystans między wiernymi. Wiosną w każdym kościele było kilka osób, teraz jest ich kilkadziesiąt. Trudno mi określić, ilu wiernych ogranicza wyjścia do kościoła z obawy przed zarażeniem, a ilu czyni to ze zwykłego lenistwa.
W naszej parafii, liczącej ok. 2,7 tys. wiernych, przed epidemią we Mszach św. uczestniczyło ok. 25-30%, czyli jakieś 700-900 osób. Teraz jest ich znacznie mniej, bo we wszystkich sześciu kościołach parafii gromadzi się łącznie 250-300 osób, oczywiście, zgodnie z limitami przewidzianymi dla danej świątyni. Nabożeństwa, takie jak: Gorzkie żale, Droga Krzyżowa, majowe, czerwcowe, Różaniec czy wypominki odprawiane są normalnie. W kościele organizujemy spotkania dla młodzieży przed bierzmowaniem oraz dla dzieci przed I Komunią św. i ich rodziców.
Pozytywnie przyjęte zostały spotkania kolędowe w kościołach, w których uczestniczyło 30-40% osób przyjmujących księdza z kolędą w poprzednich latach.
Praca duszpasterska została w dużej mierze zindywidualizowana. Organizujemy spotkania w kancelarii parafialnej z racji chrztu czy bierzmowania. Oczywiście, zachowujemy wszystkie zalecenia sanepidu. W tej chwili dobrze się sprawdza parafialne pogotowie modlitewne, grupujące kilkanaście osób, w którym parafianie, informując się wzajemnie przez SMS-y, modlą się w konkretnej intencji. Modlimy się, by dystans między ludźmi nie przełożył się na dystans do Pana Boga i by pandemia na świecie ustała.
Ks. Krzysztof Tomaszewicz
proboszcz parafii Narodzenia Najświętszej Maryi Panny w Lipkach Wielkich k. Gorzowa Wielkopolskiego, diecezja zielonogórsko-gorzowska
Zielona Góra
Gdy dom staje się kościołem
Lockdown, który miał miejsce wiosną ubiegłego roku, był chyba dla wszystkich wielkim zaskoczeniem. Z dnia na dzień zmieniła się cała rzeczywistość mojego życia, a przede wszystkim dzień powszedni. W pamięci najbardziej utkwiły mi święta Wielkiej Nocy, które musieliśmy przeżywać w domu, bez spotkań z bliskimi i bez udziału w Eucharystii. Z jednej strony nasz dom stał się kościołem, doświadczyliśmy z mężem i dziećmi czasu wspólnej modlitwy, rodzinnego zjednoczenia, a z drugiej – pierwszy raz miałam poczucie ogromnej tęsknoty za Mszą św., za „moim” kościołem, za przyjęciem Jezusa w Komunii św. Jak tylko kościoły zostały otwarte, postanowiłam pojechać na Eucharystię, nie zważając na nic. Cały czas towarzyszyło mi przekonanie, że moje życie należy do Boga, i to On decyduje o tym, co się w nim wydarzy, czy zachoruję na COVID-19, czy będę zdrowa. Byłam gotowa objechać całe miasto w poszukiwaniu domu Bożego, w którym będzie dla mnie miejsce. Pamiętam ogromne wzruszenie, poczucie szczęścia i wielką radość ze spotkania z żywym Bogiem. Jednocześnie zrozumiałam, że nie doceniałam tego, jak istotna jest dla mnie możliwość spotkania się z Bogiem w Eucharystii, w sakramencie pokuty, jak ważna jest modlitwa przed Najświętszym Sakramentem. Doświadczenie lockdownu pozwoliło mi docenić dom, w którym są Eucharystia, rodzinna modlitwa. Dało mi również inne spojrzenie na kościół, na Jezusa, który tam na mnie czeka. Mam poczucie ogromnej wdzięczności wobec księży, dzięki którym mogę spotykać się z Panem. Przeżywam każdą Eucharystię dużo głębiej, dziękując Bogu za to, że mogę w niej uczestniczyć.
REKLAMA
Agnieszka Burchardt
Diecezja zielonogórsko-gorzowska
Będzin
Trudne powroty
Gdy rok temu, w czasie pierwszej fali epidemii, życie społeczne było niemal zupełnie zamrożone, a w nabożeństwach w kościołach mogło uczestniczyć maksymalnie 5 osób i „z kwitkiem” musieliśmy odsyłać parafian, myśli były coraz czarniejsze. Na przełomie kwietnia i maja 2020 r., kiedy rząd powoli luzował obostrzenia, ludzie zaczęli wracać do kościołów. W naszym regionie nie wszyscy wrócili od razu. Działo się to stopniowo, choć pamiętam radość, gdy jako jedyna parafia w mieście wyszliśmy na ulicę z Jezusem Eucharystycznym. Jako kapłan czułem, że zarówno księżom, jak i wiernym było to bardzo potrzebne. Później cieszyliśmy się, widząc w następne niedziele kolejne twarze parafian, którzy wracali. Można powiedzieć, że we wrześniu do kościoła wróciło trochę więcej niż połowa uczestników niedzielnej Mszy św. sprzed pandemii. Ten przyrost jednak został zahamowany drugą falą i nowymi obostrzeniami. Tym razem spadek liczby uczestników nie był tak gwałtowny jak w marcu, ale widoczny. Teraz, w Wielkim Poście, my – duszpasterze zauważamy nieco więcej osób w kościele, co oczywiście cieszy serca i tym bardziej dopinguje do zachowywania reżimu sanitarnego i nienarażania parafian.
REKLAMA
Przyszłość? Mamy nadzieję, że w perspektywie kilku miesięcy sytuacja wróci do normy i większość ludzi przyjdzie do kościoła. Pewnie znajdą się i tacy, którzy odzwyczają się od uczestnictwa w liturgii. Trzeba będzie im pomóc, zwołać ich i przekonać, czy to w osobistej rozmowie, czy za pomocą innych środków duszpasterskich. Pomocą mogą być np. wizyta duszpasterska po pandemii albo pewne formy przekazu masowego, np. za pomocą broszur czy komunikacji cyfrowej. Chodzi o rozpalenie na nowo płomienia wiary, który nie mając „paliwa”, przygasł nieco w czasie pandemii.
Ks. Paweł Rozpiątkowski
Parafia Świętej Trójcy w Będzinie, diecezja sosnowiecka
Chojnice
Patrzymy z nadzieją
Zbliżają się święta wielkanocne. Wspominamy w parafii te ubiegłoroczne i z niepokojem zadajemy sobie pytanie: jak będą one przebiegały w tym roku? W życiu osobistym, społecznym, a także parafialnym nauczyliśmy się funkcjonować w tej nietypowej sytuacji. Służby sanitarne również nabierają doświadczenia, wysuwają wnioski i dostosowują przepisy, choćby w sprawie pochówku osób, które zmarły na skutek powikłań spowodowanych przez COVID-19. Kilkakrotnie ulegały one zmianie. Ufam, że się nie powtórzy ubiegłoroczna sytuacja, kiedy niezależnie od wielkości świątyni w najważniejszych celebracjach liturgicznych w ciągu roku oprócz kapłanów i asysty mogło wziąć udział tylko 5 osób. Mimo ówczesnych ograniczeń szukaliśmy rozwiązań, aby wierni, którzy pragnęli przyjąć Chrystusa Eucharystycznego, mieli taką możliwość. Umawialiśmy się z pięcioosobowymi grupami parafian, aby co 15 minut udzielać Komunii św. Taki stan trwał kilka tygodni. Ludzie przy tej okazji dawali świadectwo tęsknoty za wspólną modlitwą, spotkaniami grup i sakramentami. Kiedy tylko ograniczenia zostały poluzowane, wielu wróciło do udziału w liturgii. Najsłabiej, niestety, ten powrót wygląda wśród młodzieży. W parafii Matki Bożej Królowej Polski w Chojnicach mamy do dyspozycji dwa kościoły, w których do tej pory w niedzielę sprawujemy kilka Mszy św. równocześnie. W dni powszednie w małym kościele trwa adoracja Najświętszego Sakramentu, a w dużym sprawowane są trzy Msze św. Pragnę zauważyć, że mimo spadku ogólnej liczby uczestników Mszy św. niedzielnej w dni powszednie w liturgii bierze udział więcej osób niż przed pandemią. Wzrosło poczucie odpowiedzialności materialnej za parafię. Patrząc na życie z punktu widzenia wiary, mam nadzieję, że także obecne doświadczenia przyczynią się do jej pogłębienia. Pan Bóg nawet z najtrudniejszych sytuacji wyprowadza błogosławieństwo.
REKLAMA
Ks. Janusz Chyła
Parafia Matki Bożej Królowej Polski w Chojnicach, diecezja pelplińska
Chojnice
Tęsknota za Kościołem
Kiedy rok temu zaczęły się pojawiać pierwsze przypadki zachorowań na Covid-19 w Polsce, nikt chyba nie przypuszczał, jak bardzo dotknie to nasze życie sakramentalne. Pierwsze obostrzenia – limity osób uczestniczących w liturgii – i nagle potrafiliśmy, zamiast w ostatniej chwili, wychodzić do kościoła dużo wcześniej. Z każdym kolejnym zaostrzeniem przepisów sanitarnych była coraz większa obawa, czy będziemy mogli uczestniczyć w Eucharystii w kościele, czy zostanie tylko transmisja. Jako nadzwyczajny szafarz Komunii św. posługiwałem cały czas przy ołtarzu, ale moja żona wielokrotnie wracała do domu, bo limit osób był już wyczerpany. I nagle z 3-4 Hostii, które zabierałem w bursie co niedzielę do chorych, robiło się np. 10, bo chciałem i w swoim domu, żonie i dzieciom, udzielić Komunii św. Największej duchowej radości doświadczyłem, kiedy ksiądz proboszcz zaproponował mi asystę w czasie Triduum Paschalnego, a z 10-tysięcznej parafii poprosił, oprócz sióstr pallotynek, tylko dwie osoby świeckie. Doświadczyłem wtedy bliskości Boga i ogromnej bliskości wspólnoty parafialnej, mimo pustego kościoła. Obostrzenia, wbrew wszystkim narzekaniom, pogłębiły naszą rodzinną religijność. Częsty udział w Eucharystii zamienialiśmy na codzienny udział w jej transmisji, wspólną modlitwą był Różaniec w łączności z kapłanami i siostrami zakonnymi z naszej parafii, który również codziennie był transmitowany. W momencie, kiedy obostrzenia były już na obecnym poziomie, przyszła kolejna lekcja pokory: kwarantanna – i tutaj już nie było wyboru, musiałem pozostać w domu długie 17 dni. Doświadczając tęsknoty za kościołem, za wspólnotą, za kapłanem, a przede wszystkim za żywym Bogiem w Komunii św., człowiek docenia, jak wielki dar ma na wyciągnięcie ręki.
REKLAMA
Dziękuję Bogu, że mamy kościoły tak blisko naszych domów, dziękuję za kapłanów, którzy w tych kościołach posługują. Oby nigdy sytuacja się nie odmieniła – że będziemy mogli pójść, ale nie będzie już ani kościoła, ani kapłana.
Krystian Kiełpiński
Parafia Matki Bożej Królowej Polski w Chojnicach, diecezja pelplińska
Radomsko
Nie bójcie się wrócić!
W regionie radomszczańskim, jeśli chodzi o uczestnictwo wiernych w nabożeństwach w świątyniach, jest aktualnie lepiej, chociaż nadal daleko do stanu sprzed pandemii. Przede wszystkim brakuje dzieci i młodzieży. Oczywiście, rodziny, które regularnie przychodzą do kościoła, chodziły i są w nim obecne. I naturalne jest, że młodzież i dzieci z tych rodzin uczestniczą w życiu religijnym parafii. Bardzo dużo zależy od tego, jak wygląda życie religijne w samej rodzinie. Jest jednak grupa wiernych, która uczestniczyła we Mszach św. okazjonalnie – z racji I Komunii św., bierzmowania itp. – teraz ci ludzie usprawiedliwiają się sytuacją pandemiczną.
REKLAMA
W tej chwili w naszej parafii powróciliśmy do normalnego rytmu nabożeństw. Mamy nabożeństwa wielkopostne, m.in. Drogę Krzyżową, także dla dzieci i młodzieży. Mam nadzieję, że właśnie Wielki Post pomoże w jakimś stopniu w pełniejszym powrocie wiernych do kościoła. Nie ustajemy w modlitwie i robimy wszystko, co w naszej mocy, aby nie bali się oni wrócić do swojej świątyni. Mamy tzw. seminarium wiary, które przez kilka miesięcy prowadzi Szkoła Nowej Ewangelizacji. Te spotkania są otwarte dla każdego, kto pragnie pogłębiać więź z Bogiem. Są też adoracje Najświętszego Sakramentu. Bo przecież modlitwa jest szkołą wiary i nadziei. Próbujemy wracać do tego, co było przed pandemią.
Ks. Antoni Arkit
Parafia św. Lamberta w Radomsku, archidiecezja częstochowska
Częstochowa
Skutki dyspensy
Czas pandemii rozpoczął się strachem spowodowanym niepewnością. Walka z niewidzialnym wrogiem zawsze budzi lęk. Ulegliśmy temu wszyscy. Władze kościelne szybko zareagowały, dając wiernym dyspensę od udziału we Mszach św. w niedziele i święta, a media umożliwiły im zdalne uczestnictwo. Ogromna część katolików pozostała w domu. Wielu z nich korzystało ze zdobyczy technicznych i dzięki nim mogło uczestniczyć we Mszy św., wybierając przekaz medialny z dowolnego sanktuarium czy kościoła. Niestety, wielu nazywających siebie „katolikami” tylko oglądało Mszę św. lub czuło się całkowicie zwolnionymi z tego obowiązku. W kościele pozostali nieliczni.
Ja starałam się od wielu lat uczestniczyć codziennie w Eucharystii. Dawała mi Ona i daje siłę do walki z przeciwnościami dnia codziennego, uczy przyjmować wszystko – dobro i zło – bez żalu. Do momentu pandemii na porannych Mszach św. była grupa osób, które – jak każda z nich twierdziła – uważały codzienną Komunię św. za niezbędną do życia chrześcijanina. Wiele z tych osób nie wyobrażało sobie życia bez przystępowania do codziennej Komunii św. Tyle o tym rozmów, świadectw, książek, które mówiły o tej tematyce, rekolekcji w mediach. Gdy przyszła pandemia – wszystko legło w gruzach. Wiernym zaczęło wystarczać to, co można zobaczyć na ekranie telewizora, komputera, telefonu. To, co było przez nich krytykowane, zostało przyjęte bez mrugnięcia okiem. Przerażający był i jest obraz kościoła bez wiernych. Nawet okres między falami pandemii nie przyniósł większych zmian. Moim zdaniem, ci, którzy „przykleili się” do ekranu, już tak pozostali. Niewielka grupa wróciła na krótko, izolując się także od Jezusa. Spotkałam takich, którzy z obawy przed zarażeniem się nie przystępowali do Komunii św.
REKLAMA
Czas pandemii, na którą Bóg przyzwolił, zweryfikował wiarę ludzi. Powrót do kościoła będzie trudny, a dla wielu wręcz niemożliwy. Powiedzenie: „Jestem wierzący, ale nie praktykujący”, można uzupełnić: „Kocham Boga, ale wystarczy mi Jego obrazek”.
Myślę, że weszliśmy już na bardzo wąską drogę do zbawienia, trudną i niebezpieczną. Jest na niej wiele pułapek, które zatrzymują, tak jak telewizor z namiastką Eucharystii, lub całkowicie zawracają, jak głosy, że w kościele można się zarazić. Oczywiście należy dodać, że w sklepach, na rodzinnych przyjęciach, w autobusie, w pracy itp. się nie zarazimy. Trzeba więc stanąć w prawdzie, że kościoły pustoszeją i pozostają w nich tylko prawdziwie wierzący. Ten, kto naprawdę kocha Boga, wie, czym jest tęsknota za Eucharystią i żywym Jezusem w Komunii św.
Iwona Chałaszczyk
Częstochowa
Nozdrzec
Podtrzymywać ogień
W tym trudnym dla wszystkich czasie pandemii na dzień dzisiejszy do naszego kościoła powróciło ok. dwóch trzecich uczestniczących do tej pory w liturgii (Nozdrzec liczy ok. 1,3 tys. mieszkańców). Ten powrót jest zauważalny, zwłaszcza teraz – w Wielkim Poście, gdy wierni starają się uczestniczyć w nabożeństwach Drogi Krzyżowej w piątek, a także w niedzielę, bo od lat jest u nas zwyczaj organizowania niedzielej Drogi Krzyżowej i nabożeństwa Gorzkich żali. Z myślą o bezpieczeństwie wiernych odprawiane są u nas dodatkowe Msze św. w okresie świąt i uroczystości. Najważniejszym obowiązkiem jest troska o to, by wierni nie czuli się osamotnieni, bo w czasie pandemii spotkania grup duszpasterskich są zawieszone i ograniczone.
REKLAMA
Poszczególne agendy: Róże różańcowe, Akcja Katolicka, Domowy Kościół – gałąź rodzinna Ruchu Światło-Życie czy Parafialny Zespół „Caritas”, uczestniczą jednak w modlitwie różańcowej przed Mszą św. w niedzielę, w przygotowaniu liturgii niedzielnej Mszy św. czy rozważań do nabożeństw Drogi Krzyżowej. Od października 2020 r. działa u nas Wspólnota AA, która organizuje raz w tygodniu mityngi – oczywiście z zachowaniem wszelkich obostrzeń sanitarnych. Niezmiennie w każdy pierwszy czwartek miesiąca ma miejsce godzinna Adoracja Najświętszego Sakramentu. W lutym w naszej parafii odbyła się całodzienna adoracja i naprawdę wielu ludzi w ciągu dnia miało możliwość umocnienia się na osobistej modlitwie przed Najświętszym Sakramentem.
Co do katechezy – w szkole podstawowej w Nozdrzcu prowadzimy nauczanie dzieci klas 0-III oraz nauczanie on-line dla uczniów kl. IV-VIII. Niezależnie od tego trwają przygotowania do sakramentów świętych. Dzieci kl. III przygotowują się do I Komunii św., a młodzież – do sakramentu bierzmowania. W ostatnim przypadku jest to inna forma niż w latach poprzednich, ponieważ katechezy prowadzone są w formie on-line.
Nie wszyscy, ze względów zdrowotnych, mogą wrócić do świątyni. W czasie pandemii, podobnie jak w wielu innych parafiach, korzystamy z możliwości transmisji Mszy św. i innych nabożeństw na Facebooku, a w przyszłości planujemy korzystać też z YouTube’a. Tak naprawdę nie robimy nic nadzwyczajnego, w wielu parafiach w kraju duszpasterze czynią podobnie, może nawet więcej. Staramy się podnosić tę duchową aktywność po to, aby wiara nie wygasła we wspólnocie; dlatego chcemy ją umacniać i na miarę naszych możliwości podtrzymywać to światełko w sercach wszystkich wierzących.
REKLAMA
Ks. Janusz Marszałek
proboszcz parafii św. Stanisława w Nozdrzcu
Błędowa Zgłobieńska
Bóg daje odwagę
Obostrzenia sanitarne dotyczące liczby wiernych w kościołach nie spowodowały zmiany moich zwyczajów – nadal codziennie uczestniczyłam we Mszy św.
Przez cały czas, jako wolontariuszka Caritas, robiłam i rozwoziłam zakupy ludziom, którzy nie wychodzili z domów oraz służyłam pomocą psychologiczną w telefonie zaufania. Codzienna Eucharystia była wielką łaską, dawała mi ogromną moc i siłę, ale obraz niemal pustego kościoła napawał mnie smutkiem. Sytuacje, kiedy ksiądz był zmuszony wypraszać ludzi z kościoła, były bardzo przykre. Pocieszające było to, że mimo tej izolacji ludzie jednak chcieli być w kościele. W wielu świątyniach został wystawiony Najświętszy Sakrament i dzięki temu można było adorować Jezusa, co w jakiś sposób wypełniało lukę, jaka powstała przez brak Eucharystii. Tęsknota za Mszą św. pokazała, że Kościół stanowi ważne miejsce w życiu Polaków, że tradycja przychodzenia w to miejsce w sytuacjach trudnych jest nadal podtrzymywana. Najsmutniejszym czasem było jednak Triduum Paschalne. Dla mnie to najpiękniejszy czas w całym roku liturgicznym. Czas niezwykle wyczekiwany. Niestety, było nas mało w Kościele i nie było tak bardzo uroczyście jak co roku, ale dzięki temu uświadomiłam sobie mocniej, czym jest Zmartwychwstanie, że tak naprawdę chodzi tylko o Jezusa i o moje serce. Ten czas to była ogromna próba mojego zaufania do Boga. Mimo tych wszystkich ludzi, których odwiedzałam, nie zachorowałam, a nabyłam odporności na koronawirusa. Osobiście nauczyłam się jeszcze mocniej dziękować Bogu za ten niezwykły dar, którym jest codzienna Eucharystia. Jestem przekonana, że ci wszyscy, którzy wrócili do kościoła po tym trudnym czasie, będą tam zawsze.
Cieszę się, że Bóg daje mi odwagę do tego, by zauważać potrzeby drugiego człowieka. Bez tego nie mogłabym mówić, że wierzę w Jego Moc i w to, że jest ponad wszystkim.
Joanna Szczerbaty
dyrektor szkoły podstawowej w Błędowej Zgłobieńskiej",,https://www.niedziela.pl/numer/2021/10,Kościół,https://www.niedziela.pl/artykul/152481/nd/Czy-wszyscy-wroca
Obserwator,"Rozumienie znaków i symboli, gestów i postaw pozwala nam świadomie i owocnie uczestniczyć we Mszy św.","HISZPANIA
W majestacie prawa
Wszystko wskazuje na to, że wkrótce w tym kraju legalne będą eutanazja i wspomagane samobójstwo. Ustawę, której zapisy dotyczą osób cierpiących na „poważne, nieuleczalne lub wyniszczające choroby, które powodują nieznośne cierpienie”, zatwierdzi wkrótce Senat. Sekretarz generalny hiszpańskiej Konferencji Biskupów i biskup pomocniczy w Valladolid – Luis Argüello poradził Hiszpanom, aby w testamentach, na wypadek gdyby nie byli w stanie wyrazić swej woli, zaznaczali, że nie chcą być poddani eutanazji. Biskup Argüello odrzucił ją, nazywając zabójstwem, i zapowiedział, że Kościół będzie zachęcał zarówno chorych, jak i personel medyczny do korzystania z klauzuli sumienia. Według niego, ustawa przekroczyła czerwoną linię i stanowi pogwałcenie fundamentalnych zasad cywilizacji zachodniej. – Jesteśmy za godną śmiercią, ale uważamy, że dobra śmierć nigdy nie jest zadawana, bo to jest zabójstwo – oznajmił.
j.k.
EŁK
Relikwie zainstalowane
Wiele ważnych słów padło w czasie uroczystości instalacji relikwii bł. Carla Acutisa w parafii św. Wojciecha Biskupa i Męczennika w Ełku. – Świadectwo wiary bł. Carla Acutisa wzbudzało w rówieśnikach i innych osobach pragnienie zmiany życia i zbliżenia się do Boga – powiedział biskup ełcki Jerzy Mazur podczas uroczystej Mszy św. z udziałem duszpasterzy młodzieży oraz przedstawicieli grup i wspólnot formujących osoby młode. Wskazał, że bł. Carlo Acutis już jako młody chłopiec nakreślił swój plan na życie: „Być zawsze blisko Chrystusa. Jego motto brzmiało: „Nie ja, ale Bóg”. Hierarcha przypomniał uczestnikom liturgii, że błogosławiony młodzieniec był wielkim czcicielem Matki Bożej. – Codziennie odmawiał Różaniec. Żartował, że ta modlitwa to najbardziej romantyczne spotkanie, jakie codziennie odbywa. Kilkakrotnie poświęcił się Maryi, aby odnowić swoją miłość do Niej i błagać o Jej opiekę – powiedział bp Mazur. Inicjatorem sprowadzenia relikwii do diecezji ełckiej był ks. Adrian Sadowski.
REKLAMA
w.d.
PSEUDOUPRAWNIENIE
Chcą narzucić poglądy
Amerykańscy biskupi protestują przeciwko tzw. ustawie o równouprawnieniu, która miała być poddana pod głosowanie w niższej izbie parlamentu. Ma ona rzekomo chronić przed dyskryminacją osoby o skłonnościach homoseksualnych czy zaburzeniach tożsamości płciowej. W rzeczywistości narzuca nowe, kontrowersyjne poglądy na temat płci – podkreślają biskupi. List do Kongresu napisali przewodniczący pięciu komisji Episkopatu USA. Zaznaczyli, że poszanowanie godności każdego człowieka jest dla katolików centralną zasadą wiary, dlatego sprzeciwiają się wszelkiej dyskryminacji i popierają wszelkie prawa, które zapewniają poszanowanie ludzkiej godności. Tymczasem dyskutowana w Kongresie ustawa spowoduje dyskryminację wierzących oraz wyrządzi szkody prawne i społeczne. Uderzy w religijne organizacje charytatywne, a zatem pośrednio w tysiące ludzi, którzy korzystają z pomocy. Zmusi do promowania w słowie i czynie „zmiany płci”.
w.d.
HISZPANIA
Heroizm służby zdrowia
W liście do przewodniczącego Papieskiej Akademii Życia abp. Vincenzo Paglii papież Franciszek napisał: „Pamiętam o ich wspaniałomyślności i heroiczności w posłudze przeżywanej jako misji. Przykład wielu naszych sióstr i braci, którzy narazili swoje życie aż do jego utraty, budzi w nas wdzięczność i powód do refleksji”. Okazją była uroczystość upamiętniająca członków personelu medycznego, którzy poświęcili swoje życie, ratując chorych na COVID-19.
j.k.
JĘZYK PAPIEŻA
Pisemnie i ustnie
„Słowa ukazują rzeczywistość, która się zmienia, a w przypadku papieża dają światu nadzieję” – napisał o swojej książce, poświęconej charakterystycznym zwrotom używanym przez papieża Franciszka, Francesc Torralba, profesor Uniwersytetu Ramon Llull w Barcelonie, konsultor Papieskiej Rady ds. Kultury. Jest to rodzaj przewodnika złożonego z wyrażeń stworzonych przez Franciszka, które są kluczami jego nauczania i stanowią syntezę wzniosłych pojęć, które jednocześnie są łatwo dostępne dla wszystkich. Składają się na nie fragmenty wywiadów, przemówień, encyklik, homilii i oficjalnych dokumentów. Autor zaznacza, że wiele z tych zwrotów to wyraz sposobu myślenia papieża z Argentyny, których używał jeszcze przed objęciem funkcji biskupa Rzymu.
REKLAMA
j.k.
KRAJ RAJ
Los Aleksieja
Rosyjski opozycjonista Aleksiej Nawalny został wysłany do kolonii karnej w obwodzie włodzimierskim. Szef Federalnej Służby Więziennej Aleksandr Kałasznikow oświadczył, że Nawalny „jest tam, gdzie powinien się znajdować”.
Europejski Trybunał Praw Człowieka (ETPC) w połowie lutego zażądał od władz Rosji, by polityk został wypuszczony z aresztu śledczego. Ocenił, że istnieje zagrożenie dla jego życia. Rosja jednak nie przejęła się tym żądaniem. Moskiewski Sąd Miejski odrzucił 20 lutego apelację złożoną przez obrońców Nawalnego od decyzji sądu niższej instancji o „odwieszeniu” kary więzienia z 2014 r. Nawalny może spędzić w kolonii karnej ok. 2,5 roku. Służby więzienne utrzymywały, że opozycjonista nie respektował obowiązku meldowania się podczas okresu próby. Chodzi o czas, gdy przebywał w szpitalu w Berlinie po tym, jak próbowano go otruć. Nawalnego skazano w 2014 r. na 3,5 roku więzienia w zawieszeniu za rzekomą malwersację funduszy francuskiej firmy kosmetycznej Yves Rocher. ETPC uznał w 2017 r., że proces ten był niesprawiedliwy i nakazał wypłacenie odszkodowania Nawalnemu i jego bratu Olegowi.
w.d.
KATAR
Śmierć dla mundialu
Ponad 6,5 tys. robotników z Azji Południowej zatrudnionych przy budowie infrastruktury na mistrzostwa świata w piłce nożnej w Katarze straciło życie od 2010 r., gdy kraj ten otrzymał prawo do zorganizowania mundialu w 2022 r. – wynika ze śledztwa brytyjskich dziennikarzy. Robotnicy pracują w złych warunkach, w wysokich temperaturach i bez zabezpieczeń, także przy robotach na wysokości. Takie przypadki traktowane są przez władze Kataru jako zgony z przyczyn naturalnych. Zwykle wskazuje się na niewydolność oddechową lub atak serca. Od 2010 r. co tydzień w Katarze umiera średnio 12 robotników z Indii, Nepalu, Pakistanu, Bangladeszu i Sri Lanki – wyliczyli brytyjscy dziennikarze, opierając się na oficjalnych danych. Wśród ofiar śmiertelnych jedną czwartą stanowią Nepalczycy, najwięcej robotników z tego państwa pracuje w Katarze. Aż 25% PKB Nepalu pochodzi z przekazów pieniężnych przesyłanych przez nich do kraju.
REKLAMA
w.d.
AFERA SZPITALNA
180 świadków
Marszałek Senatu Tomasz Grodzki z Platformy Obywatelskiej musi liczyć się z zarzutami korupcyjnymi. Prokuratura przesłuchała ponad 180 świadków i udokumentowano 14 zdarzeń korupcyjnych. Po roku śledztwa w sprawie korupcji w szpitalu Szczecin-Zdunowo, którym kierował Grodzki, pętla wokół marszałka się zaciska. Kilka zdarzeń korupcyjnych nie uległo przedawnieniu, dlatego możliwy jest wniosek prokuratury o uchylenie immunitetu polityka. – Prokurator w dalszym ciągu kompletuje materiał dowodowy. Weryfikuje uzyskane w tej sprawie dowody, śledztwo jest kontynuowane – powiedział Marcin Lorenc z prokuratury w Szczecinie. Wniosek o uchylenie immunitetu marszałka będzie trudny do przeforsowania w Senacie, w którym większość ma PO. Grodzki zaprzecza braniu łapówek, a w odpowiedzi na zarzuty zawiadomił prokuraturę o zniesławieniu. Złożył też zawiadomienie o możliwości popełnienia przestępstwa zamachu na konstytucyjny organ RP, którym jest sam... marszałek Senatu.
j.k.
PRACA
Błędne koło
Informacja o tym, że co szósty absolwent szkoły średniej, który nie chce kontynuować nauki na studiach, pozostaje bez pracy, może zaniepokoić. W porównaniu z wieloma krajami europejskimi, w które skutki pandemii uderzyły znacznie mocniej niż w nas (np. z Hiszpanią, Włochami), sytuacja nie wygląda aż tak dramatycznie. Gorsze jest to, że przez pandemię wpadamy w błędne koło. Po tym, jak firmy ograniczyły programy praktyk i staży, studenci i młodzi absolwenci nie mogą zdobyć doświadczenia zawodowego, którego wymagają od nich pracodawcy, a umiejętności nie mają gdzie zdobywać.
REKLAMA
j.k.
Z Twittera papieża Franciszka
Panie, Boże nasz, daj nam, chrześcijanom, żyć Ewangelią i rozpoznawać Chrystusa w każdym człowieku.
PODRÓŻE
Tylko dla zaszczepionych
Premier Balearów Francina Armengol zaproponowała rządowi centralnemu w Hiszpanii objęcie wysp projektem pilotażowym, który zakłada, że wszyscy przyjezdni muszą mieć certyfikat szczepień. Premier Grecji Kiriakos Mitsotakis zaproponował w Komisji Europejskiej wprowadzenie certyfikatu szczepień, który umożliwiałby swobodne poruszanie się po wspólnocie. Coraz więcej krajów oferuje swobodny wjazd osobom, które przyjmą szczepionkę. Grecja ustaliła z Izraelem, że oba kraje nie będą musiały spełniać dodatkowych warunków (np. negatywnego wyniku testu na COVID-19). Także podróżujący na Maderę i Islandię nie muszą poddawać się badaniom, jeśli są zaszczepieni, na Seszelach natomiast szczepienie zwalnia z kwarantanny. Minister turystyki Hiszpanii Reyes Maroto wielokrotnie powtarzała, by włączyć paszport zdrowia jako „element bezpiecznego przemieszczania się”.
w.d.
GOSPODARKA
Plan odbudowy
Rząd odsłonił kluczowe punkty Krajowego Planu Odbudowy (KPO). Plan ma pomóc wyciągnąć gospodarkę po kryzysie związanym z pandemią COVID-19 i uodpornić ją na przyszłość.
– Kryzys COVID-19 to gigantyczny wstrząs, ale i lekcja, z której musimy skorzystać, jeśli chcemy, by lukę rozwojową między Polską i Zachodem ostatecznie zlikwidować – powiedział premier Mateusz Morawiecki.
Przygotowanie KPO to warunek wykorzystania pieniędzy z europejskiego Funduszu Odbudowy. Budżet tego funduszu to 750 mld euro. Polska może liczyć na 57 mld euro (ok. 260 mld zł) unijnego wsparcia. Plan ma być wstępem do zapowiadanego przez rząd wielkiego programu „Nowego Ładu”. – Założenia KPO sprawiają, że jest to plan odbudowy po kryzysie i jednocześnie przebudowy polskiej gospodarki. Nadal chcemy wzmacniać gospodarkę osłabioną w trakcie kryzysu, ale musimy jednocześnie myśleć o wyzwaniach, które czekają nas w perspektywie 5, 10 lat. Wzrost produktywności i konkurencyjności polskiej gospodarki to klucz do skoku cywilizacyjnego na miarę ambicji Polaków – podkreślił premier.
REKLAMA
a.s.
JAPONIA
Minister od samotności
Tetsushi Sakamoto został pierwszym ministrem ds. samotności w japońskim rządzie. Stanowisko takie utworzono w związku ze wzrostem liczby samobójstw w kraju w czasie pandemii COVID-19. Liczba samobójstw wzrosła po raz pierwszy od 11 lat. Na swojej pierwszej konferencji prasowej Sakamoto oświadczył, że powołano go na to stanowisko, aby zajął się tym niepokojącym zjawiskiem, zbadał sprawę wzrastającego ubóstwa dzieci i przedstawił strategię walki z tymi problemami. – Chcę podjąć działania, które będą przeciwdziałać samotności i izolacji oraz będą chronić więzi między ludźmi – dodał.
j.k.
DEKRET PAPIEŻA
„Książęcy” kandydat na ołtarze
Jednym z ośmiorga sług Bożych, wymienionych w dekretach zatwierdzonych przez Franciszka 20 lutego, jest angielski pasjonista o. Ignacy od św. Pawła, czyli George Spencer (1799 – 1864). Agencja Reutera podała, że był on dalekim przodkiem obecnego księcia Williama i księcia Harry’ego. Według agencji, sługa Boży był praprapradziadkiem zmarłej tragicznie w 1997 r. księżnej Diany, a wcześniej – prapradziadkiem premiera Wielkiej Brytanii Winstona Churchilla. Urodził się w rodzinie anglikańskiej. Przyczyną jego nawrócenia było, jak sam przyznał, „wnikliwe studiowanie ojców Kościoła, szczególnie pism św. Jana Złotoustego (Chryzostoma) i św. Grzegorza Wielkiego, które pomogły mu dostrzec różnicę między katolicyzmem a protestantyzmem”. Po przyjęciu katolicyzmu wyjechał na 2 lata na studia do Rzymu. W 1832 r. przyjął katolickie święcenia kapłańskie, a w 1847 r. wstąpił do pasjonistów, przyjmując imię Ignacego od św. Pawła. Po powrocie na Wyspy Brytyjskie działał głównie wśród biednych imigrantów irlandzkich w hrabstwie West Midlands.
m.k.
NAUKA BICIA
Czym skorupka...
Ministerstwo Spraw Wewnętrznych Rosji potępiło zorganizowanie w jednej ze szkół „lekcji antydemonstracji”. Nastolatkowie z tarczami oraz sprzętem bojowym mieli udawać zatrzymania kolegów w sali gimnastycznej i ćwiczyć manewry. W rosyjskiej telewizji pokazano młodzież ze sprzętem do tłumienia zamieszek. Uczniowie szkoły w Niżniewartowsku na Syberii mieli pod okiem policjantów inscenizować tłumienie protestów. W Moskwie podjęto decyzję o usunięciu ze stanowiska Olega Šurajeva, szefa MSW w Niżniewartowsku, oraz wydano ostrzeżenia tamtejszym funkcjonariuszom policji i nałożono karę dyscyplinarną na regionalnego komendanta policji.
j.k.",,https://www.niedziela.pl/numer/2021/10,liturgia,https://www.niedziela.pl/artykul/152479/nd/Obserwator
Francja: zmarł bp Y. Ramousse – organizator i długoletni duchowy przewodnik Kościoła w Kambodży,"W wieku 93 lat zmarł 26 lutego w domu opieki w Montbeton w południowej Francji bp Yves-Georges-René Ramousse, emerytowany wikariusz apostolski Phnom Penh i faktyczny organizator życia katolickiego w Kambodży. Spędził tam prawie 1/3 swego długiego życia, a nawet, gdy po objęciu władzy w kwietniu 1975 przez Czerwonych Khmerów musiał opuścić ten kraj, nie przestał działać na rzecz jego mieszkańców, a zwłaszcza tamtejszego Kościoła. W 1989 wrócił do Phnom Penh i do 2001 kierował stołecznym wikariatem apostolskim.","Przyszły misjonarz-biskup urodził się 23 lutego 1928 w miasteczku Sembadel w diecezji Le Puy-en-Velay w departamencie Górna Loara w południowo-środkowej Francji. Pociągany ideałami misyjnymi wstąpił do Stowarzyszenia Misji Zagranicznych z Paryża (MEP) i 4 kwietnia 1953 przyjął w nim święcenia kapłańskie. W 4 lata później wysłano go do pracy duszpasterskiej w Kambodży, która odtąd stała się dla niego drugą ojczyzną.
Bardzo szybko dał się poznać jako gorliwy organizator i duchowy przywódca Kościoła katolickiego w tym kraju, toteż św. Jan XXIII, doceniając jego zaangażowanie i osiągnięcia duszpasterskie, mianował 12 listopada 1962 zaledwie 34,5-letniego kapłana biskupem, wikariuszem apostolskim Phnom Penh, czyli wówczas głową Kościoła lokalnego w Kambodży (sakrę nominat przyjął 24 lutego następnego roku). Jako swe hasło nowy biskup przyjął słowa Pana Jezusa z Ewangelii św. Jana: ""Ut vitam habeant"" (Aby mieli życie). Wziął udział w trzech sesjach Soboru Watykańskiego II (w latach 1963-65).
Właśnie pod wpływem tego wielkiego i ważnego wydarzenia kościelnego w 1968 powołał do życia Konferencję Biskupią Laosu i Kambodży (CELAC). Zachęcał też do używania przez miejscowych kapłanów we Mszach i przy udzielaniu sakramentów języka khmerskiego, zamiast powszechnie do tego czasu używanego wietnamskiego, gdyż Wietnamczycy stanowili zdecydowaną większość miejscowych katolików. Zapoczątkował dzieło przekładu Pisma Świętego na khmerski. Otworzył również Kościół na przeważający na tych ziemiach buddyzm, przygotowując grunt pod dialog oraz wymianę międzyreligijną i międzykulturową. Udało mu się wyświęcić w tym czasie (lata 50. i 60. XX w.) kilkunastu miejscowych kapłanów, co pozwoliło umocnić tamtejszy Kościół. Owocem tych działań było utworzenie 26 września 1968 przez św. Pawła VI dwóch nowych kościelnych jednostek terytorialnych w tym kraju: prefektur apostolskich Battambang i Kampong Cham.
REKLAMA
Po kilku latach względnie spokojnego pełnienia swego urzędu od 1970 musiał stawiać czoła narastającym problemom zewnętrznym i wewnętrznym. 18 marca tegoż roku siły prawicowe dokonały zamachu stanu, który bardzo zaostrzył sytuację wewnętrzną i stosunki z sąsiadami, zwłaszcza z Wietnamem. Nowe władze m.in. nakazały natychmiast opuścić kraj uchodźcom z Wietnamu, w tym ponad 65 tys. katolików i w Kambodży pozostało jedynie ok. 7 tys. miejscowych wiernych.
Ale najgorsze miało dopiero nadejść. W połowie kwietnia 1975 władzę w kraju przejęły tzw. ""siły patriotyczne"", czyli skrajnie lewacki maoistowski ruch Czerwonych Khmerów, rozpętując wkrótce niesłychanie krwawy terror, wymierzony we wszystkich myślących choć trochę inaczej. Zmieniono nawet nazwę kraju na Kampuczę. Jednymi z pierwszych ofiar represji byli zagraniczni misjonarze, a wszelka działalność religijna została zakazana i surowo zwalczana.
Już wcześniej bp Ramousse w swym dalekowzrocznym myśleniu, licząc się z możliwością nadejścia trudnych czasów dla Kościoła (choć prawdopodobnie nawet on nie przewidywał, jak bardzo będą one ciężkie), poprosił Stolicę Apostolską o mianowanie biskupem-koadiutorem wikariatu w Phnom Penh miejscowego kapłana ks. Josepha Chhmar Salasa. I rzeczywiście ~ tuż przed wkroczeniem ""patriotów"" do stolicy (17 IV) papież mianował 6 kwietnia 1975 tego 37-letniego wówczas Khmera biskupem, który sakrę przyjął już 14 tegoż miesiąca a 3 maja został administratorem apostolskim prefektury Kampong Cham, a gdy 30 kwietnia następnego roku misjonarz francuski musiał opuścić kraj, bp Salas stanął również na czele wikariatu stołecznego. Niestety wkrótce potem został aresztowany i zginął w obozie pracy prawdopodobnie w 1977. Oprócz niego zginęły tysiące chrześcijan. Dziś Kościół kambodżański prowadzi proces na rzecz uznania męczeństwa tego mężnego biskupa i 33 innych wiernych.
REKLAMA
Bp Ramousse założył we Francji Urząd Wspierania Apostolstwa wśród Kambodżan, którym kierował aż do powrotu do swej ""drugiej ojczyzny"" w 1989, w kilka lat po upadku zbrodniczej maoistowskiej dyktatury. Zastał tam obraz całkowicie zdewastowanego Kościoła: zniszczone świątynie, nieliczni, rozproszeni wierni, niemal zupełny brak kapłanów i sióstr – wszystko trzeba było zaczynać od początku. Z wielką energią zabrał się do duchowej, duszpasterskiej i społecznej odbudowy Kościoła, w czym pomogło mu ponowne mianowanie go w 1992 wikariuszem apostolskim stolicy. W 1994 w wyniku rozmów z rządem doprowadził do nawiązania stosunków dyplomatycznych tego kraju ze Stolicą Apostolską, a w 1997 cierpliwe działania 69-letniego hierarchy zaowocowały oficjalnym uznaniem przez rząd Kościoła katolickiego jako wspólnoty religijnej a nie jako stowarzyszenia lub organizacji pozarządowej.
W 2013 r., w wieku 85 lat wrócił do Francji, pozostawiając po sobie pamięć niezmordowanego duszpasterza, pełnego miłości do swych wiernych. Zmarł w domu opieki w Montbeton na południu kraju wskutek zakażenia wirusem Covid-19.","kg (KAI
/OR)
/Paryż",,Francja,https://www.niedziela.pl/artykul/65408/Francja-zmarl-bp-Y-Ramousse-%E2%80%93
Australia: Kościół wymaga głębokiej reformy zarządzania,"Trwają przygotowania do piątego Synodu Plenarnego Kościoła katolickiego w Australii, który odbędzie się w Adelajdzie na początku października. Przedstawiono właśnie Instrumentum laboris (dokument roboczy), które posłuży jako podstawa do dyskusji dla ponad 250 delegatów. Spotkanie, ze względu na obostrzenia sanitarne, zostało częściowo przeniesione do sieci.","Dokument zatytułowany „Kontynuując podróż” podsumowuje wnioski zebrane podczas dwóch faz dyskusji i rozeznania, które miały miejsce na przestrzeni ostatnich trzech lat. W pierwszych etapach przygotowań uczestniczyło ponad 220 tys. osób. „Ich głos wyraźnie słychać w zaprezentowanym Instrumentum laboris. To ekscytujący krok naprzód dla naszego Kościoła, który podejmujemy w czasie wielkich przemian na świecie” – powiedział abp Timothy John Costelloe, przewodniczący synodu.
Synod Kościoła katolickiego Australii będzie najważniejszym tego typu spotkaniem od 1937 r. „Lokalna wspólnota czuje się wezwana do dyskusji i refleksji nad przyszłością misji ewangelizacyjnej w tym kraju, zwłaszcza w obliczu wyzwań współczesności. Biskupi są poruszeni głębokimi zmianami, jakie zaszły w społeczeństwie australijskim w ciągu ostatnich 80 lat. Pragną naśladować duszpasterski styl papieża Franciszka, aby stawić czoła tym nowym wyzwaniom” – zauważył abp Costelloe.
Hierarcha przyznał, że potrzeba reform stała się jeszcze bardziej paląca po opublikowaniu w 2017 r. raportu końcowego królewskiej komisji zajmującej się nadużyciami seksualnymi wobec dzieci. Raport ukazał pilną potrzebę głębokiej reformy zarządzania w australijskim Kościele.
Proces przygotowawczy do synodu rozpoczął się w 2018 r. od zainicjowania spotkań pod hasłem „Słuchanie i dialog”, które odbyły się we wszystkich diecezjach australijskich. Wysłuchano 17 tys. wypowiedzi na temat rzeczywistości Kościoła w Australii i nadziei na przyszłość. Po zakończeniu tej fazy, w czerwcu 2019 r., rozpoczął się kolejny etap – „Słuchanie i rozeznawanie” – mający na celu zidentyfikowanie kwestii, które powinny znaleźć się w porządku obrad synodalnych.
Instrumentum laboris składa się z czterech części. Pierwszy opisuje etapy przygotowawcze i daje przegląd rzeczywistości duszpasterskiej w Australii. Drugi koncentruje się na aspektach teologicznych, podczas gdy rozdziały trzeci i czwarty przedstawiają wstępną analizę sześciu obszarów tematycznych przygotowanych dla dyskusji synodalnej.
REKLAMA
Wśród kluczowych tematów rozważań znalazły się: odnowa Kościoła skoncentrowana na Chrystusie, który leczy rany, wzmocnienie synodalności i rozeznania duszpasterskiego oraz wezwanie do współodpowiedzialności świeckich w misji i zarządzaniu Kościołem. Zaprezentowano również odpowiedź Kościoła na zalecenia komisji królewskiej w sprawie zwalczania nadużyć, program solidarności Kościoła australijskiego z ludami aborygeńskimi i osobami znajdującymi się na marginesie społeczeństwa, a także promocję ekologii integralnej zaproponowaną przez papieża Franciszka w „Laudato si'”. Inne ważne tematy, na które zwraca uwagę Instrumentum laboris, to: formacja wspólnot modlitewnych, skoncentrowanych na Eucharystii; głoszenie Ewangelii w kontekście epokowych zmian zachodzących w związku z kryzysem pandemii COVID-19.
Wraz z Instrumentum laboris, komitet organizacyjny udostępnił również „Przewodnik do refleksji”, który ma towarzyszyć wiernym na drodze przygotowań. „W nowej rzeczywistości po COVID-19 ważne jest, aby jak najwięcej osób uczestniczyło w procesie ciągłego rozeznawania” – podkreśliła Lana Turvey-Collins, koordynatorka przygotowań do synodu.","Łukasz Sośniak SJ
/vaticannews.va
/Canberra (KAI)",,Kościół,https://www.niedziela.pl/artykul/65350/Australia-Kosciol-wymaga-glebokiej
Abp Jędraszewski: Wielki Reset to powrót do Chrystusa,"– To w Chrystusie musimy dokonać „wielkiego resetu”, wielkiego odnowienia i na nowo uporządkowania własnego życia – mówił abp Marek Jędraszewski wskazując, że podstawowym zadaniem na Wielki Post jest odnowienie relacji z Bogiem, z drugim człowiekiem i sobą samym przez modlitwę, jałmużnę i post. Metropolita krakowski przewodniczył środowej liturgii stacyjnej w Krakowie w kościele Matki Bożej Nieustającej Pomocy w Mistrzejowicach.","Na początku Mszy św. abp. Marka Jędraszewskiego przywitał proboszcz ks. kan. Marek Wrężel zaznaczając, że metropolita krakowski nawiązuje do rzymskiej tradycji pielgrzymowania biskupa do kościołów stacyjnych. W środę pierwszego tygodnia Wielkiego Postu biskup Rzymu odwiedzał Bazylikę Matki Bożej Większej. – Spotkanie z tobą ojcze to dla nas niezwykle ważna chwila, bo wciąż potrzebujemy umocnienia. Szukamy odpowiedzi na niełatwe pytania i wewnętrzne rozterki, jakie w czasie pandemii niesie ze sobą świat – mówił proboszcz kościoła Matki Bożej Nieustającej Pomocy w Krakowie-Mistrzejowicach.
W homilii abp Jędraszewski zwrócił uwagę, że w ostatnim czasie karierę robi angielskie słowo „reset”, które znaczy „nastawić”, „przeskładać”, „przestawiać”. Metropolita krakowski zauważył, że to modne słowo można zastosować do historii Niniwy przywołanej w dzisiejszej liturgii Słowa. Mieszkańcy Niniwy przyjęli prorocze upomnienie Jonasza, ogłosili post i oblekli się w wory pokutne. – Na zbiorowy reset mieszkańców Niniwy odpowiedział Bóg zmieniając swoje pierwotne co do tego miasta zamiary. Wielka nowa rzeczywistość. Nowe ułożenie życia na skutek wołania Jonasza, w które uwierzyli i przyjęli mieszkańcy Niniwy – mówił arcybiskup.

PODZIEL SIĘ CYTATEM
REKLAMA
Metropolita przywołał książkę Klausa Schwaba i Thierry’ego Mellereta pt. „Covid 19 – Wielki Reset” i Światowe Forum Ekonomiczne w Davos w czerwcu 2020 r., na którym za-proponowano „wielki reset”, „wielką odnowę” dla świata po pandemii. Jeden z rozdziałów książki nosi tytuł: „Przedefiniowanie naszego człowieczeństwa”, w którym jest mowa m.in. o połączeniu maszyny z człowiekiem, co ma umożliwić wstąpienie ludzkości na wyższy poziom ewolucji. Na nowo zdefiniowany człowiek ma wykazywać się wzmożoną empatią, angażować się w kwestie społeczne i ekonomiczne (takie jak klimat, LGBT, BLM, imigranci), a zrezygnować z siebie i swoich potrzeb na rzecz budowy lepszego świata; refleksję nad sensem swojego życia zastąpić aktywizmem, którego siłą napędową powinna stać się odpowiednio wychowana do tego młodzież. – Gdzie tutaj miejsce na Boga? Jak można mówić o nowym człowieku i nowym świecie bez odniesienia do Boga? – pytał arcybiskup podkreślając, że kilkusetstronicowe dzieło tylko raz wspomina o religii i nie ma w nim żadnych odniesień do transcendencji.
Koncepcja Wielkiego Resetu spotkała się z krytyką. Arcybiskup przywołał m.in. stanowisko prof. Grzegorza Kucharczyka, który zauważył, że globaliści wykorzystują pandemię korona-wirusa do unieważnienia osiągnięć cywilizacji chrześcijańskiej. Kard. Gerhard Müller, były prefekt Kongregacji Nauki Wiary zwraca uwagę na utopijno-ateistyczny charakter Wielkiego Resetu i dodaje, że przypomina on „makabryczny eksperyment na ludziach”, jakim były bolszewizm i komunizm. Kard. Peter Turkson, prefekt Dykasterii ds. Integralnego Rozwoju Człowieka mówi, że „kiedy przyszłość jest całkowicie zakorzeniona w człowieku, który z natury jest skończony, nie może on zapewnić przyszłości, która jest nieskończona, więc tam zaczyna się konflikt”. Także papież Franciszek używa terminu „reset”, ale ma na myśli „przywrócenie przyszłości zakorzenionej w Piśmie Świętym, zakorzenionej w łasce Bożej, zakorzenionej w Chrystusie”. – Wielki Reset to powrót do Chrystusa – podkreślił abp Marek Jędraszewski.
REKLAMA
Odwołując się do fragmentu Ewangelii wg św. Łukasza odczytywanego dziś w liturgii arcybiskup zwrócił uwagę, że Jezus potępia naród żydowski, który nie uwierzył i odrzucił Mesjasza, nie dostrzegł mądrości Jego słów, cudowności Jego dokonań. Jezus zapowiada swoje zmartwychwstanie jako „znak Jonasza” dla narodu żydowskiego. Metropolita krakowski przywołał też nauczanie św. Jana Pawła II Wielkiego, który od samego początku pontyfikatu podkreślał, że jedynie Chrystus jest kluczem dla człowieka, aby mógł zrozumieć siebie samego, odkryć swoją godność i cel życia.
– To w Chrystusie musimy dokonać „wielkiego resetu”, wielkiego odnowienia i na nowo uporządkowania własnego życia – mówił abp Jędraszewski wskazując, że podstawowym zadaniem na Wielki Post jest odnowienie relacji z Bogiem, z drugim człowiekiem i sobą samym przez modlitwę, jałmużnę i post. – To jest autentyczny „wielki reset”, do którego wzywa nas Chrystus i na co wskazuje św. Jan Paweł II Wielki – dodawał.
Kończąc homilię arcybiskup zwrócił uwagę, że kościołem stacyjnym w środę pierwszego tygodnia Wielkiego Postu w Rzymie jest Bazylika Santa Maria Maggiore, a w Krakowie kościół Matki Bożej Nieustającej Pomocy w Mistrzejowicach. Metropolita przywołał scenę z Kany Galilejskiej, gdy Maryja powiedziała do sług: „Zróbcie wszystko, cokolwiek powie wam Jezus”. – Zróbcie wszystko dla waszego zbawienia, byście mogli cieszyć się radością Bożego dziecka, które Bóg w swoim miłosierdziu chce do siebie i na całą wieczność przytulić – zakończył abp Marek Jędraszewski.","pra
/Kraków (KAI)",,abp Marek Jędraszewski,https://www.niedziela.pl/artykul/65284/Abp-Jedraszewski-Wielki-Reset-to-powrot
Obserwator,"„My ich nie szukamy, to oni przychodzą do nas z własnej inicjatywy – opowiada abp Paul Desfarges SJ, przewodniczący Konferencji Episkopatu Afryki Północnej. – Jeden po drugim. Przychodzą, bo sami szukają, rozwijają się duchowo. Wielu z nich, naprawdę wielu z nich, miało jakiś sen, wizję, która wstrząsnęła ich życiem. I to po tym wydarzeniu przychodzą i pukają do drzwi Kościoła”.","WŁOCHY
Pierwszy zgrzyt
W zaprzysiężonym niedawno nowym rządzie Mario Draghiego, w którego skład wchodzą eksperci i politycy centrolewicy i centroprawicy, pojawił się rozdźwięk. Dotyczy on zasad walki z pandemią. Mająca trzech ministrów prawicowa Liga Matteo Salviniego protestuje przeciwko zamknięciu stoków narciarskich.
Zdumienie wywołała opinia doradzającego rządowi komitetu techniczno-naukowego. Na jej podstawie, dzień przed planowanym otwarciem stoków i wyciągów, minister zdrowia przedłużył ich zamknięcie do 5 marca. – Zdrowie jest najważniejsze, ale spróbujmy się znaleźć w sytuacji przedsiębiorcy, który zorganizował wszystko, by móc zacząć działać – powiedział Salvini.
w.d.
NIE TYLKO DO POLAKÓW
Otwórzmy przed Nim serca
Po modlitwie Anioł Pański i udzieleniu apostolskiego błogosławieństwa papież Franciszek nawiązał do odbywających się w Płocku obchodów 90. rocznicy pierwszego objawienia się Jezusa Miłosiernego św. Faustynie Kowalskiej. – Moja myśl biegnie do sanktuarium w Płocku, w Polsce, gdzie 90 lat temu Pan Jezus ukazał się św. Faustynie Kowalskiej, powierzając jej szczególne orędzie Bożego Miłosierdzia – powiedział papież. – Za pośrednictwem św. Jana Pawła II przesłanie to dotarło do całego świata i nie jest ono niczym innym, jak Ewangelią Jezusa Chrystusa, umarłego i zmartwychwstałego, który obdarza nas miłosierdziem Ojca. Otwórzmy przed Nim nasze serca, mówiąc z wiarą: „Jezu, ufam Tobie”.
j.k.
BIRMA
Z różańcem w ręku
W Rangunie i wielu innych miastach odbyły się pokojowe demonstracje domagające się powrotu demokracji oraz uwolnienia demokratycznej przywódczyni kraju Aung San Suu Kyi i innych więźniów politycznych. Do protestów przeciwko wojskowemu zamachowi stanu z 1 lutego przyłączyły się zakonnice, księża i katolicy świeccy. W Rangunie setki wiernych przemaszerowało pokojowo ulicami miasta od kościoła Matki Bożej Fatimskiej do kościoła św. Franciszka, odmawiając Różaniec. To samo wydarzyło się w diecezji Kengtung. W stanie Kaczin natomiast zakonnice stały przy wejściach do kościołów z napisami: „Nie dla dyktatury” i „Słuchajcie głosu ludu”. Na ulicę wyszli zwłaszcza ludzie młodzi, domagając się uwolnienia Aung San Suu Kyi. 15 ambasadorów podpisało deklarację, w której zwracają się do sił bezpieczeństwa o powstrzymanie się od wszelkich form przemocy: „Świat was obserwuje” – napisali. Stołeczny arcybiskup kard. Charles Bo odwołał się w mediach społecznościowych do postaci abp. Oscara Romero, który został zabity podczas Mszy św. przez salwadorskie szwadrony śmierci za sprzeciw wobec dyktatury wojskowej.
REKLAMA
Kardynał zacytował jego słowa: „Biskup może umrzeć, ale Kościół Boży nigdy nie zginie”; „Ci, którzy mają głos, muszą mówić za tych, którzy głosu nie mają”; oraz: „Jeśli przyszli mnie zabić, możecie powiedzieć, że wybaczam i błogosławię tych, którzy to zrobili”.
j.k.
PODSTĘPY POSTĘPU
Gender ponad wszystko?
W szkockim parlamencie zaprezentowano projekt ustawy o przestępstwach z nienawiści i porządku publicznym, który uznaje wszelką krytykę ideologii gender za przestępstwo.
Zdaniem zwierzchników wspólnot chrześcijańskich, ustawa zagraża wolności słowa i sumienia.
W liście skierowanym do ministra sprawiedliwości wzywają do większego zwrócenia uwagi na ochronę praw obywatelskich. Podkreślają, że obecnie kwestie gender są przedmiotem szerokiej i emocjonalnej dyskusji publicznej. „Jesteśmy przekonani, że opinie krytyczne, tzn. sprzeczne z tezą, że płeć jest płynna i zmienna, też powinny zostać wysłuchane” – napisali biskupi i duchowni ewangeliccy. Ich zdaniem, cztery tygodnie na zatwierdzenie ustawy to zdecydowanie za krótko, aby parlament miał czas na wystarczającą refleksję nad konsekwencjami wprowadzenia takiego prawa. „Należy wstrzymać się z uchwaleniem tych przepisów i umożliwić otwartą debatę na ich temat w przestrzeni publicznej” – czytamy w liście.
j.k.
WATYKAN
Na Wielki Tydzień
Do podejmowania roztropnych decyzji w związku z obchodami Wielkiego Tygodnia zachęca biskupów Stolica Apostolska. Chodzi o to, żeby celebracje liturgiczne „mogły się odbywać z pożytkiem dla Ludu Bożego, mając na względzie dobro powierzonych im dusz”, a zarazem z poszanowaniem zdrowia i zgodnie z rozporządzeniami władz odpowiedzialnych za dobro wspólne. Kongregacja ds. Kultu Bożego i Dyscypliny Sakramentów w nocie przypomina, że ocena sytuacji należy do kompetencji biskupa, który ma zadbać o dobro duchowe duszpasterzy i wiernych w przeżywaniu Wielkiego Tygodnia. Kongregacja odsyła biskupów do ubiegłorocznego dekretu w sprawie obchodów Wielkiego Tygodnia, który zachowuje swą aktualność również w tym roku. Przyznaje także, że korzystanie z mediów społecznościowych pomogło duszpasterzom w okazywaniu bliskości i wsparcia podczas pandemii. Podczas obchodów Wielkiego Tygodnia zaleca się korzystanie z transmisji z liturgii sprawowanych przez biskupa, zachęcając wiernych, którzy nie mogą chodzić do swego kościoła, by wybierali uroczystości diecezjalne.
REKLAMA
w.d.
ROSJA
Cerkiew i in vitro
Rosyjski Kościół Prawosławny rozważa zgodę na zapłodnienie in vitro. Opublikował właśnie projekt dokumentu, w którym zauważa, że znaczący rozwój technologii reprodukcyjnych może doprowadzić do sytuacji, iż zapłodnienie in vitro może być metodą akceptowalną. Do tej pory rosyjska Cerkiew dowodziła, że pozaustrojowe zapłodnienie obejmujące produkcję, konserwację i celowe niszczenie wolnych embrionów jest moralnie niedopuszczalne. Zwolennicy zmian twierdzą, że głównym problemem etycznym związanym z zapłodnieniem in vitro jest stosowanie technik niszczących część zarodków. Argumentują, że jeśli in vitro możne być stosowane w sposób, który nie będzie niszczył embrionów – procedura ta może być moralnie dopuszczalna.
j.k.
ROSJA-USA
Idą na wymianę
Możliwa jest wymiana więźniów między tymi krajami. Chodzi o Amerykanów: Paula Whelana – byłego żołnierza piechoty morskiej, skazanego w ub.r. w Rosji za szpiegostwo na 16 lat łagru, oraz Trevora Reeda skazanego w ub.r. w Rosji na 9 lat kolonii karnej za napaść na policjanta. Rosjanie, o których uwolnienie z więzień USA od lat bezskutecznie zabiega Moskwa, to handlarz bronią Wiktor But, skazany w 2018 r. na 25 lat więzienia i pilot Konstantin Jaroszenko, skazany w 2011 r. za przemyt narkotyków na 20 lat więzienia.
REKLAMA
j.k.
JAPONIA
Rekordowa liczba samobójstw
W ubiegłym roku Japonia odnotowała rekordową liczbę 479 samobójstw wśród młodzieży. Tamtejsze ministerstwo edukacji analizuje, czy pandemia COVID-19 miała wpływ na te tragiczne statystyki. Jak podała prasa, w 2019 r. samobójstwo popełniło 339 nastolatków. Z kolei w 2020 r. odebrało sobie życie dwa razy więcej dziewcząt niż rok wcześniej.
Niektórzy eksperci proponują zakup tabletów do rozdania każdemu uczniowi szkoły podstawowej i gimnazjum do końca marca. Miałyby one służyć do sprawdzania poziomu stresu uczniów i przeprowadzania z nimi rozmów, które mogłyby odciągać ich od myśli samobójczych.
j.k.
BELGIA I HOLANDIA
Robią, co chcą
Gwałtownie rośnie w tych krajach liczba przypadków eutanazji i samobójstw wspomaganych od czasu zalegalizowania tej praktyki w 2002 r.
Badania Kaspara Rausa z Uniwersytetu w Gandawie wykazały, że zabezpieczenia mające na celu zarządzanie eutanazją zawiodły. Wspomagane samobójstwo jest dozwolone tylko w przypadku poważnych, nieuleczalnych chorób. W praktyce jednak akceptowanym powodem jest „zmęczenie życiem”. Obowiązkowa konsultacja z jednym lub dwoma lekarzami nie zapewnia realnego bezpieczeństwa. Ostateczne upoważnienie do przeprowadzenia eutanazji należy do lekarza prowadzącego.
j.k.
AUSTRALIA
Facebook cenzuruje
Facebook uniemożliwił swym australijskim użytkownikom dostęp i dzielenie się informacjami newsowymi na swojej platformie. Jako powód podał prace w parlamencie Australii nad projektem ustawy przewidującym wprowadzenie opłat dla gigantów technologicznych za rozpowszechnianie takich treści. Australijscy dostarczyciele treści newsowych nadal mogą publikować na Facebooku, ale do ich linków i postów nie mają dostępu australijscy odbiorcy. Ponadto nie mają oni dostępu do informacji ze świata, a użytkownicy z zagranicy nie mają dostępu do newsów z Australii. Decyzja wywołała oburzenie zarówno australijskich użytkowników Facebooka, jak i władz. Tym bardziej że początkowo zablokowane były również strony z informacjami zdrowotnymi, meteorologicznymi i o dostępie do służb ratunkowych, co później cyfrowy gigant uznał za pomyłkę. Zwłaszcza że dzień wcześniej minister skarbu Josh Frydenberg rozmawiał z Markiem Zuckerbergiem.
REKLAMA
Wskazywano, że Facebook zrobił to w okresie pandemii oraz w szczycie sezonu pożarów lasów i buszu w Australii. – Nie damy się zastraszyć przez wielkie firmy technologiczne. Chcą wymusić posłuszeństwo na parlamencie, gdy ten szykuje się do uchwalenia ważnej ustawy regulującej rynek cyfrowy – powiedział premier Australii Scott Morrison. Od razu zaczął budować koalicję krajów demokratycznych przeciw amerykańskiemu gigantowi. Rozmawiał o tym m.in. z premierem Indii. Sprawę zamierza też przedstawić na najbliższym szczycie krajów G20.
w.d.
SZKOLNICTWO
Przejrzą podręczniki
Ministerstwo Edukacji i Nauki rozpoczyna przegląd treści podręczników szkolnych. Na początek specjaliści przeanalizują podręczniki do języka polskiego, historii i wiedzy o społeczeństwie. W tym celu w MEiN na zaproszenie prof. Przemysława Czarnka, szefa resortu, spotkają się 3 zespoły ekspertów nauk humanistycznych, którzy zapoznają się z tym, w jaki sposób podstawy programowe zostały odzwierciedlone w podręcznikach. – Wiedza przekazywana uczniom ma być podawana nie w oderwaniu od tożsamości cywilizacyjnej Polaków, ale w kontekście kultury łacińskiej, bo w tej kulturze szczególnie pielęgnuje się wszelką naukę, poszukuje się mądrości – ocenia pełnomocnik ds. strategii edukacyjnej Radosław Brzózka. – Jesteśmy dziedzicami tradycji greckiej, antycznej, ale też tymi, którzy, oświetleni światłem Ewangelii, poszukują prawdy w sposób pozbawiony uprzedzeń i dbają o to, żeby ta prawda była dostępna w sposób powszechny.
REKLAMA
w.d.
ŚWIADECTWO
W obronie hierarchy
Do niebywałej rozmowy doszło w studiu programu Między ziemią a niebem (21 lutego, TVP1). Gościem specjalnym wydania był Adam – mężczyzna, który w dzieciństwie był molestowany przez jednego z małopolskich duchownych. W szczerej rozmowie opowiadał Paulinie Guzik o tym, jak do całej sytuacji odniósł się ówczesny metropolita krakowski – kard. Stanisław Dziwisz, gdy Adam poinformował go o wydarzeniu sprzed lat. Relacja Adama to świadectwo zdecydowanie odmienne od tych, które zarzucają metropolicie krakowskiemu zamiatanie pedofilskich zachowań podległych mu księży pod dywan i lekceważenie bólu ofiar. Wręcz przeciwnie – Adam jest pierwszą osobą, która publicznie opowiedziała o empatycznej postawie krakowskiego hierarchy. – Kardynał Dziwisz pierwsze, co zrobił, to powiedział, że napisałem dramatyczne słowa, że bardzo mi współczuje oraz że chciałby zrobić, co w jego mocy, by mi pomóc – wspominał Adam. Nie miał znaczenia czas – do molestowania doszło w początkach lat 90. XX wieku w parafii św. Klemensa w Wieliczce, a list opisujący tamte wydarzenia Adam wysłał dopiero w 2013 r. I nie czekał długo na reakcję kurii. Doszło do osobistego spotkania z kardynałem, podczas którego został wysłuchany, a kardynał natychmiast poinformował go o prawnych krokach, które powinien podjąć. Co więcej, niebawem rozpoczęło się kościelne dochodzenie. W jego efekcie kapłan – sprawca nadużyć został skazany na życie w odosobnieniu.
W medialnym szumie ta rozmowa może przejść bez echa, dlatego gorąco polecamy obejrzenie całego wywiadu na stronie: tvp1.tvp.pl .
j.k.
WŁOCHY
Chcą usuwać krzyże
Uniwersytet w Turynie opracował listę zasad obowiązujących w czasie sesji egzaminacyjnej odbywającej się przez internet. Uwagę przykuwa zapis o zakazie pokazywania w czasie egzaminu jakichkolwiek symboli politycznych i religijnych. Oznacza to, że w trakcie trwania egzaminu w tle nie może się pojawić np. krzyż. Zasady wprowadzone w Turynie wywołały poruszenie wśród studentów tej oraz innych włoskich uczelni. Takie działania prowadzą do wyrugowania symboli religijnych z przestrzeni publicznej.
j.k.",,https://www.niedziela.pl/numer/2021/9,islam,https://www.niedziela.pl/artykul/152366/nd/Obserwator
Penitencjarz Większy uaktualnia sens pokuty chrześcijańskiej,"Kard. Mauro Piacenza, Penitencjarz Większy w Trybunale Penitencjarii Apostolskiej, w liście do wiernych wyjaśnia głębokie znaczenie aktów pokutnych, do których Kościół zachęca w okresie Wielkiego Postu. „Należy pamiętać – pisze purpurat – że ów czas pokuty jest również uczestnictwem w ostatecznym zwycięstwie Chrystusa nad złem, które przynosi radość i zbawienie ludzkości wystawionej na próbę pandemii”.","Wielu katolików na całym świecie podejmuje w Wielkim Poście wyrzeczenia, aby celebrować czas pokuty jako przygotowanie do radości w czasie Zmartwychwstania Pańskiego. Tegoroczny okres pokutny jest jednak szczególny, gdyż nakłada się na pandemię Covid-19, przez którą ludzie na całym świecie są zmuszeni do rezygnacji z części swojej osobistej wolności, poświęcenia własnego „stylu życia” w imię koniecznych środków higienicznych i sanitarnych. Ludzkość zmuszona jest do podporządkowania się wskazaniom ustanowionej władzy, nawet jeśli często „uniemożliwiają one pomoc, a nawet ostatnie pożegnanie, hospitalizowanemu członkowi rodziny” – pisze Penitencjarz.
„Koronawirus zostanie w końcu pokonany, lecz istnieje zło, które zagraża nie tylko zdrowiu cielesnemu, ale dotyczy zbawienia wiecznego”; zwycięstwo nad tym złem ma „nieporównywalnie większe znaczenie dla życia człowieka, ponieważ przynosi radość zbawienia” – podkreśla kard. Piacenza.
Penitencjarz Większy pisze dalej, że właśnie z tego powodu Wielki Post rozpoczyna się nałożeniem popiołu i formułą pokutną „pamiętaj, że prochem jesteś i w proch się obrócisz”, która przypomina nam, że jesteśmy stworzeniami zależnymi w całej swej istocie od Boga i że nasze życie, po ludzku jest skazane na koniec, co tak dobitnie uwydatniła pandemia koronawirusa. „Pokuta rozumiana w sensie chrześcijańskim nie jest próbą przekupienia Boga. Jest to wysiłek dania odpowiedzi Miłości, która w Chrystusie wzięła na siebie zło tego świata i poprzez śmierć na krzyżu oraz zmartwychwstanie odnowiła zniszczony przez grzech wszechświat. Pokuta chrześcijańska jest więc – kontynuuje purpurat – cnotą daną przez Ducha Świętego, przez którą człowiek oddaje swoje życie Panu, godząc się na cierpienie z Nim i uczestnicząc w ten sposób w nowym życiu Chrystusa, który poddając się krzyżowi, zasiadł po prawicy tronu Boga”.","Eryk Gumulak SJ
/Vatican News",,Wielki Post,https://www.niedziela.pl/artykul/65090/Penitencjarz-Wiekszy-uaktualnia-sens
Hiszpania: Biskup pobłogosławił wiernych relikwią z czasów XIV-wiecznej epidemii,"Ordynariusz diecezji Zamora bp Fernando Varela, na północnym zachodzie Hiszpanii, podczas środowej Mszy w miejscowej katedrze pobłogosławił wiernych pochodzącym z XIV w. krzyżem. Relikwia należąca do żyjącego w średniowieczu zakonnika miała pomóc w zwalczeniu epidemii czarnej śmierci.","Wystawienie krzyża, którą według tradycji średniowieczny benedyktyn miał dostać od anioła w czasie epidemii dżumy, odbyła się podczas Liturgii sprawowanej w Środę Popielcową przez biskupów diecezji Zamora.
Biskup Fernando Varela, który pobłogosławił zebranych w katedrze wiernych średniowiecznym krzyżem, przypomniał podczas homilii o licznych zachorowaniach na Covid-19 na świecie, prosząc Boga o ustanie epidemii.
Ordynariusz hiszpańskiej diecezji w szczególny sposób podczas Mszy inaugurującej Wielki Post modlił się za pracowników służby zdrowia oraz osoby mające bezpośredni kontakt z chorymi na Covid-19.
REKLAMA
“Obecnie każdego dnia wydarza się cud w postaci leczenia chorych bliskich śmierci” - stwierdził hiszpański biskup.
Według tradycji błogosławieństwo krzyżem otrzymanym przez zakonnika o imieniu Rupert pomogło w XIV w. zwalczyć epidemię dżumy w rejonie Zamory. Choroba zaczęła ustępować po licznych modlitwach przy relikwii krzyża wystawianego wówczas w kościele San Miguel del Burgo.
Potwierdzenie przez Kościół licznych uzdrowień za sprawą krzyża z Zamory zostało udokumentowane bullą wydaną w 1509 r. przez papieża Juliusza II.
Marcin Zatyka (PAP)
zat/ kib/",PAP,,krzyż,https://www.niedziela.pl/artykul/64992/Hiszpania-Biskup-poblogoslawil-wiernych
Prasa zagraniczna,,"Unikalne urodziny
Najstarsza osoba w Europie, 117-letnia siostra zakonna André z Francji jest najstarszą osobą na świecie, która pokonała koronawirusa. 16 stycznia tego roku s. André, która przebywa w domu spokojnej starości w Toulonie, dowiedziała się, że zachorowała na Covid-19.
Chorobę przeszła łagodnie. Teraz jest już ozdrowieńcem i 11 lutego świętowała swoje 117. urodziny.
DW
Prawda czy fałsz?
Dziennikarze Deutsche Welle, powołując się na badania przeprowadzone w Libanie i Iranie, twierdzą, że nawet połowa ankietowanych muzułmanów deklaruje, iż straciła swoje więzi z religią, w której wyrosła. Badane grupy były stosunkowo duże, ale nie wiadomo, w jakim stopniu reprezentatywne. Założono też, że w innych państwach zachodzą podobne procesy. Uzasadnieniem były wywiady z tzw. anonimowymi rozmówcami m.in. z Kuwejtu i Arabii Saudyjskiej. Na ocenę prawdziwości tych stwierdzeń należy jednak jeszcze poczekać.
CNA
Pachnie autorytaryzmem",pr,https://www.niedziela.pl/numer/2021/8,,https://www.niedziela.pl/artykul/152300/nd/Prasa-zagraniczna
Arcybiskup Damaszku: Syrii grozi katastrofa,"Bilans wojny w Syrii, to prawie milion zabitych, 13 milionów przesiedleńców i zaginionych, liczne miasta zniszczone i zamienione na obozy dla uchodźców.","„Grozi nam katastrofa. W państwie dominuje chaos, bo do skutków wojny dochodzą jeszcze konsekwencje dewastacji gospodarczej. COVID-19 to tylko kropka nad i” – uważa maronicki arcybiskup Damaszku. Stąd tak ważne są dzieła miłosierdzia prowadzone przez Kościół. Hierarcha wezwał do ich wspierania i promocji.
W orędziu na zbliżający się Wielki Post abp Samir Nassar podkreślił, że Kościół od samego początku nie pozostaje bezczynny. Zajmuje się opieką zdrowotną i organizuje liczne programy duszpasterskie dla młodzieży. Prowadzi ośrodki terapii i pomocy rodzinom w trudnościach, nie tylko tych ekonomicznych.
„Prawie 100 tys. mieszkańców naszego kraju jest niepełnosprawnych w wyniku urazów doznanych na wojnie, mają amputowane ręce lub nogi, a kraj nie potrafi zająć się nimi w sposób wystarczający, zarówno od strony fizycznej jak i psychologicznej. Stąd nasze działania” – napisał abp Nassar.
REKLAMA
Arcybiskup Damaszku zaznaczył, że konflikt w Syrii był najokrutniejszym, jaki widział świat po II wojnie światowej. „Dlatego jako Kościół nie możemy uchylić się od podjęcia wyzwania odbudowy naszego kraju, zwłaszcza, że sankcje gospodarcze ograniczają znacząco pomoc, którą moglibyśmy otrzymać z zewnątrz” – napisał abp Nassar.
„Nie sądziłem, że tak łatwo i szybko można zniszczyć cały kraj. Wierzę jednak, że Pan czuwa nad swoim ludem i nie pozwoli, aby jego łódź zatonęła” – czytamy w wielkopostnym liście maronickiego hierarchy.","Łukasz Sośniak SJ
/vaticannews.va
/Damaszek (KAI)",,Syria,https://www.niedziela.pl/artykul/64942/Arcybiskup-Damaszku-Syrii-grozi
"Papież na Wielki Post: to jest czas nawrócenia poprzez modlitwę, post i jałmużnę!","„W tym czasie nawrócenia odnówmy naszą wiarę, zaczerpnijmy 'żywej wody nadziei' i przyjmijmy z otwartym sercem miłość Boga, która przemienia nas w braci i siostry w Chrystusie"" - zachęca papież Franciszek w Orędziu na Wielki Post 2021 r., zaprezentowanym dziś w Watykanie.","Ojciec Święty przypomina w nim, że odnowa wiary, nadziei i miłości nie jest opcją, ale pilną koniecznością w życiu każdego chrześcijanina, możliwą do zrealizowania poprzez konkretne praktyki: post, spowiedź, pełną skupienia modlitwę i konkretne, nawet drobne gesty miłości.
ORĘDZIE OJCA ŚWIĘTEGO FRANCISZKA NA Wielki Post 2021
„Oto idziemy do Jerozolimy…” (Mt 20, 18)
Wielki Post: czas na odnowę wiary, nadziei i miłości
Drodzy bracia i siostry,
zapowiadając uczniom swoją mękę, śmierć i zmartwychwstanie, aby wypełnić wolę Ojca, Jezus ukazuje im głęboki sens swojej misji i wzywa ich do zjednoczenia się z nią dla zbawienia świata.
Podążając wielkopostną drogą, która prowadzi nas do uroczystości wielkanocnych, pamiętajmy o Tym, który „uniżył samego siebie, czyniąc się posłusznym aż do śmierci i to śmierci krzyżowej” (Flp 2, 8). W tym czasie nawrócenia odnówmy naszą wiarę, zaczerpnijmy „żywej wody nadziei” i przyjmijmy z otwartym sercem miłość Boga, która przemienia nas w braci i siostry w Chrystusie. W Noc Paschalną odnowimy przyrzeczenia naszego Chrztu, aby odrodzić się jako nowi mężczyźni i nowe kobiety, dzięki działaniu Ducha Świętego. Jednak sama wielkopostna wędrówka, podobnie jak cała chrześcijańska droga, jest już w całości oświetlona światłem Zmartwychwstania, które ożywia uczucia, postawy i wybory tych, którzy chcą naśladować Chrystusa.
Post, modlitwa i jałmużna, przedstawione przez Jezusa w Jego kazaniu (por. Mt 6, 1-18), są warunkami i znakami naszego nawrócenia. Droga ubóstwa i wyrzeczenia (post), spojrzenie i gesty miłości wobec zranionego człowieka (jałmużna) oraz synowski dialog z Ojcem (modlitwa) pozwalają nam wcielić w życie szczerą wiarę, żywą nadzieję i czynną miłość.

PODZIEL SIĘ CYTATEM
REKLAMA
1. Wiara wzywa nas do przyjęcia Prawdy i do stania się jej świadkami przed Bogiem i przed wszystkimi naszymi braćmi i siostrami.
W tym czasie Wielkiego Postu przyjęcie i przeżywanie Prawdy objawionej w Chrystusie oznacza przede wszystkim zgodę na dotknięcie słowem Bożym, które Kościół przekazuje nam z pokolenia na pokolenie. Prawda ta nie jest konstrukcją intelektualną, zarezerwowaną dla nielicznej grupy wybranych, wyższych lub wyróżniających się umysłów, ale jest przesłaniem, które otrzymujemy i możemy zrozumieć dzięki mądrości serca otwartego na wielkość Boga, który nas kocha, zanim sami staniemy się tego świadomi. Tą Prawdą jest sam Chrystus, który przyjmując całkowicie nasze człowieczeństwo uczynił siebie Drogą – wymagającą, ale otwartą dla wszystkich – prowadzącą do pełni życia.
Post przeżywany jako doświadczenie wyrzeczenia prowadzi tych, którzy go praktykują w prostocie serca, do ponownego odkrycia daru Bożego i do zrozumienia prawdy o nas, jako stworzonych na Jego obraz i podobieństwo, i znajdujących w Nim spełnienie. Zgadzając się na ubóstwo i doświadczając go, ten kto pości, czyni siebie ubogim z ubogimi i „gromadzi” skarb otrzymanej i dzielonej z innymi miłości. Tak rozumiany i praktykowany post pomaga kochać Boga i bliźniego, ponieważ – jak uczy św. Tomasz z Akwinu – miłość jest poruszeniem, które skupia uwagę na drugim, uważając go „za jedno z samym sobą” (por. Enc. Fratelli tutti, 93).
REKLAMA
Wielki Post to czas wiary, to znaczy: przyjęcia Boga w naszym życiu i umożliwienia Mu „zamieszkiwania” z nami (por. J 14, 23). Post oznacza uwolnienie naszej egzystencji od wszystkiego, co ją przytłacza, także od przesytu informacji – prawdziwych czy fałszywych – i od dóbr konsumpcyjnych, aby otworzyć drzwi naszego serca dla Tego, który przychodzi do nas ogołocony ze wszystkiego, ale „pełen łaski i prawdy” (J 1, 14): Syna Bożego, Zbawiciela.

PODZIEL SIĘ CYTATEM
2. Nadzieja jako “żywa woda”, która pozwala nam kontynuować naszą podróż.
Samarytanka, którą Jezus prosi, aby dała Mu się napić przy studni, nie pojmuje, kiedy mówi On, iż może ofiarować jej „żywą wodę” (J 4, 11). Na początku myśli ona naturalnie o zwykłej wodzie, Jezus natomiast ma na myśli Ducha Świętego, którego da w obfitości w Tajemnicy Paschalnej i który obdarowuje nas niezawodną nadzieją. Już w zapowiedzi swojej męki i śmierci Jezus zwiastuje nadzieję, gdy mówi: „a trzeciego dnia zmartwychwstanie” (Mt 20, 19). Jezus mówi nam o przyszłości otwartej na oścież przez miłosierdzie Ojca. Mieć nadzieję z Nim i dzięki Niemu, to wierzyć, że historia nie kończy się na naszych błędach, na naszej przemocy i niesprawiedliwości oraz na grzechu, który Miłość przybija do krzyża. Oznacza to czerpanie ojcowskiego przebaczenia z Jego otwartego serca.
REKLAMA
W obecnym kontekście niepokoju, w którym żyjemy i w którym wszystko wydaje się kruche i niepewne, mówienie o nadziei może wydawać się prowokacją. Czas Wielkiego Postu jest jednak po to, aby z nadzieją zwrócić nasze spojrzenie ku cierpliwości Boga, który nadal troszczy się o swoje stworzenie, podczas gdy my często traktowaliśmy je źle (por. Enc. Laudato si’, 32-33.43-44). Jest to nadzieja na pojednanie, do którego św. Paweł gorąco nas wzywa: „pojednajcie się z Bogiem” (2 Kor 5, 20). Otrzymując przebaczenie w Sakramencie, który znajduje się w samym centrum naszego procesu nawrócenia, stajemy się z kolei krzewicielami przebaczenia: otrzymawszy je sami, możemy je ofiarować innym poprzez zdolność do prowadzenia troskliwego dialogu i przyjmowania postawy, która daje pociechę poranionym. Boże przebaczenie, także poprzez nasze słowa i gesty, pozwala nam przeżywać Wielkanoc braterstwa.
W Wielkim Poście bądźmy bardziej czujni, aby używać „słów otuchy, które koją, umacniają, dają pociechę, które pobudzają, a nie słów, które poniżają, zasmucają, drażnią, gardzą” (Enc. Fratelli tutti, 223). Czasami, by dać nadzieję, wystarczy być „człowiekiem uprzejmym, który odkłada na bok swoje lęki i pośpiech, aby zwrócić na kogoś uwagę, aby podarować uśmiech, aby powiedzieć słowo, które by dodało otuchy, aby umożliwić przestrzeń słuchania pośród wielkiej obojętności” (tamże, 224).
REKLAMA
W skupieniu i cichej modlitwie, nadzieja jest nam dana jako natchnienie i wewnętrzne światło, które oświeca wyzwania i wybory związane z naszym powołaniem: dlatego istotne jest, aby zebrać się w sobie do modlitwy (por. Mt 6, 6) i spotkać w ukryciu Ojca czułości.
Przeżywać Wielki Post z nadzieją oznacza mieć świadomość, że w Jezusie Chrystusie jesteśmy świadkami nowego czasu, w którym Bóg „czyni wszystko nowym” (por. Ap 21, 1-6). Oznacza, że mamy udział w nadziei Chrystusa, który oddaje swoje życie na krzyżu i którego Bóg wskrzesza trzeciego dnia, „zawsze gotowi do obrony wobec każdego, kto domaga się od [nas] uzasadnienia tej nadziei, która w [nas] jest” (1 P 3, 15).
3. Miłość, przeżywana jako naśladowanie Chrystusa, z uwagą i współczuciem dla każdego, jest najwyższym wyrazem naszej wiary i nadziei.
Miłość cieszy się, widząc kiedy inny wzrasta. Oto, dlaczego cierpi, gdy bliźni jest w udręce: samotny, chory, bezdomny, pogardzany, w potrzebie... Miłość jest porywem serca, który sprawia, że przekraczamy samych siebie i który stwarza więź wzajemnego dzielenia się i komunii.
„Zaczynając od «miłości społecznej», można podążać w kierunku cywilizacji miłości, do której wszyscy możemy czuć się powołani. Miłość, z jej uniwersalnym dynamizmem, może budować nowy świat, ponieważ nie jest uczuciem jałowym, ale najlepszym sposobem na osiągnięcie skutecznych dróg rozwoju dla wszystkich” (Enc. Fratelli tutti, 183).
Miłość jest darem, który nadaje sens naszemu życiu i dzięki któremu ludzi pozbawionych środków do życia uważamy za członków naszej rodziny, przyjaciół i braci. Niewiele, jeśli jest dzielone z miłością, nigdy się nie kończy, ale staje się rezerwą życia i szczęścia. Tak było z mąką i oliwą wdowy w Sarepcie, która ofiarowuje podpłomyk prorokowi Eliaszowi (por. 1 Krl 17, 7-16); oraz z bochenkami, które Jezus błogosławi, łamie i daje uczniom, aby rozdawali tłumom (por. Mk 6, 34-44). Tak dzieje się z naszą jałmużną, małą czy dużą, ofiarowaną z radością i prostotą.
REKLAMA
Przeżywanie Wielkiego Postu miłości oznacza opiekę nad tymi, którzy cierpią, są opuszczeni lub udręczeni z powodu pandemii Covid-19. W kontekście wielkiej niepewności jutra, pamiętając o słowie skierowanym przez Boga do swego Sługi: „Nie lękaj się, bo cię wykupiłem” (Iz 43, 1), ofiarujmy wraz z naszym gestem miłości słowo ufności, i sprawmy, by bliźni poczuł się kochany przez Boga jak dziecko.
„Tylko spojrzenie, którego perspektywa została przekształcona miłością, prowadzi do pojęcia godności drugiego człowieka; ubodzy są uznani i docenieni w ich niezmiernej godności, poszanowani w swoim własnym stylu i kulturze, a zatem prawdziwie włączeni w społeczeństwo” (Enc. Fratelli tutti, 187).

PODZIEL SIĘ CYTATEM
REKLAMA
Drodzy bracia i siostry, każdy etap życia jest czasem wiary, nadziei i miłości. To wezwanie do przeżywania Wielkiego Postu jako drogi nawrócenia, modlitwy i dzielenia się naszymi dobrami, niech nam pomoże powrócić naszą osobistą i wspólnotową pamięcią do tej wiary, która pochodzi od żywego Chrystusa, do nadziei ożywionej tchnieniem Ducha Świętego i do miłości, której niewyczerpanym źródłem jest miłosierne serce Ojca.
Niech Maryja, Matka Zbawiciela, trwająca wiernie u stóp krzyża i w sercu Kościoła, wspiera nas swoją troskliwą obecnością, a błogosławieństwo Zmartwychwstałego niech towarzyszy nam w naszej wędrówce ku światłu Wielkiej Nocy.
Rzym, u Świętego Jana na Lateranie, 11 listopada 2020 r., we wspomnienie św. Marcina z Tours
Franciszek","vatican.va
/Watykan (KAI)",,Wielki Post,https://www.niedziela.pl/artykul/64774/Papiez-na-Wielki-Post-to-jest-czas
Korea Południowa: czas na nowy plan duszpasterski,"Ponad rok po tym, jak pandemia dotknęła Koreę Południową, miejscowy Kościół rozważa nowe pomysły duszpasterskie, których zadaniem będzie efektywniejsza ewangelizacja, bliższy kontakt z ludźmi i troska o ich życie duchowe w szczególnych warunkach, jakimi są przedłużające się obostrzenia sanitarne.","Życie religijne przenosi się z budynków kościołów do mieszkań. „Aby poradzić sobie ze zmianami, Kościół musi przejść długi proces odnowy, poszukać nowych sposobów na prowadzenie działalności duszpasterskiej” – uważa ks. Chung Hee-wan, dyrektor Instytutu Kultury i Teologii Katolickiej w Seulu.
Zaraz po wybuchu pandemii koreański Kościół spontanicznie zaangażował się w pomoc ludziom najbardziej potrzebującym. Wierni przygotowywali paczki z żywnością i artykułami pierwszej potrzeby, organizowali zrzutki pieniężne dla osób najuboższych. Powstały liczne przyparafialne kuchnie, które dostarczały posiłki bezpośrednio do drzwi ubogich osób zakażonych koronawirusem. „To stworzyło bliskość z wieloma ludźmi, którzy do tej pory trzymali się z dala od Kościoła. Warto podążać tą drogą dalej” – powiedział ks. Hee-wan.
Jego zdaniem spontaniczność była dobra na początku kryzysu. Teraz czas na plan i działanie zorganizowane. „W obliczu przedłużającego się kryzysu COVID-19, różne organizacje i instytuty badań duszpasterskich w Kościele koreańskim muszą wymyślić nowe plany duszpasterskie, przystosowane do warunków, które tak szybko się nie zmienią” – uważa duchowny.
Pierwszy przypadek COVID-19 Korea Południowa odnotowała 20 stycznia ubiegłego roku. Zakażoną była 35-letnia Chinka, która przyjechała z Wuhan. Władze szybko wprowadziły program zapobiegania zarazie, który okazał się jedną z najlepiej zorganizowanych akcji tego typu na świecie. Obejmował on m.in. zakaz lotów międzynarodowych, fizyczny dystans, obowiązkowe noszenie maseczek, masowe testy, śledzenie kontaktów i izolację osób zakażonych.","Łukasz Sośniak SJ
/vaticannews.va
/Seul (KAI)",https://www.niedziela.pl/numer/2019/13,duszpasterstwo,https://www.niedziela.pl/artykul/64752/Korea-Poludniowa-czas-na-nowy-plan
Misja Kościoła trwa,O posłudze nadzwyczajnych szafarzy Komunii św. w czasach pandemii i liście apostolskim Spiritus Domini papieża Franciszka.,"Trwająca epidemia zmieniła sposób, w jaki Kościół prowadzi swoją misję. Zaznaczyła się także w kształcie sprawowania posługi przez nadzwyczajnych szafarzy Komunii św. Są to upowszechnienie podawania Ciała Chrystusa na dłoń wiernego i prawie całkowity zanik ich wizyt z Najświętszym Sakramentem w domach chorych.
Tylko wiatyk
Obecnie działalność ludzi mających nieść pomoc duchową chorym jest ograniczona. Medyczna wiedza mówi nam, że najlepszym sposobem, aby ustrzec się zarażenia jest unikanie kontaktów z innymi ludźmi. Wskazówka ta zmniejsza możliwość posługi wszystkim szafarzom Komunii św.
Szczególnie dotyczy to osób świeckich, gdyż księża na prośbę rodzin wiernych ciągle udzielają sakramentów. Jednak zgłoszeń tych jest niewiele i zwykle dotyczą chorych w bardzo ciężkim stanie. Lęk przed zarażeniem jest dominujący. Zmiana ta jest najbardziej widoczna w śródmiejskich dzielnicach Warszawy, gdzie uprzednio w niedzielę przez ręce świeckich szafarzy Chrystus docierał często do kilkunastu potrzebujących.
Praktyka kościołów lokalnych
Przed ponad trzydziestoma laty przez kilka miesięcy pracowałem w Sheffield, mieście w północnej Anglii. Często uczestniczyłem w niedzielnej Liturgii Eucharystycznej w katedrze, przy której posługiwali studenci z miejscowych uniwersytetów. Byłem zdziwiony, widząc wówczas młode kobiety podające wiernym do ręki Ciało Jezusa Chrystusa i kielich z Jego Krwią. Jednak duch wspólnoty i piękna oprawa liturgii przekonały mnie, że nie ma w tym nawet cienia braku poszanowania świętości.
Dla osób, dla których obecność w świątyni i uczestnictwo w Eucharystii jest niezbędną częścią niedzieli, zawsze znajdzie się wolne miejsce do modlitwy.

PODZIEL SIĘ CYTATEM
Zatem list apostolski w formie motu proprio Spiritus Domini (10 stycznia 2021 r. – przyp. WB), papieża Franciszka zatwierdza jedynie to, co od kilkudziesięciu już lat było praktyką kościołów lokalnych.
Pytanie: czy do ust, czy na rękę przyjmujemy Najświętszy Sakrament, wystąpiło podczas epidemii w formie zaostrzonej. Dotychczas wierni podchodzący do szafarza z wyciągniętymi rękoma byli w mniejszości. Obecnie ze względów bezpieczeństwa zalecane jest udzielanie Komunii św. do ręki. Przypomnę jednak, że komunikat Episkopatu przypomina, że „kiedy nie ma niebezpieczeństwa profanacji, nie można ani zmuszać, ani zabraniać Komunii w jednej czy drugiej formie”.
REKLAMA
Bóg obecny w cierpieniu
Epidemie, które w dawnych wiekach nawiedzały świat, zwykle zwracały człowieka ku Bogu, który w obliczu zagrożenia śmiercią prosił swego Stwórcę o pomoc. Współczesny atak wirusa COVID-19 sprawia wrażenie, jakby oddalał wiernych od ich parafialnej wspólnoty. Kościoły nie wypełniają się nawet w czasie najważniejszych świąt. Obowiązują limity.
Jednak dla tych osób, dla których obecność w świątyni i uczestnictwo w Eucharystii jest niezbędną częścią niedzieli, zawsze znajdzie się wolne miejsce do modlitwy. Misja Kościoła trwa nieprzerwanie aż do skończenia świata. A cierpienie, które obecnie na globalną skalę nawiedza ludzkość ostrzega i przynagla nas do naprawy życia. Nie zapominajmy bowiem, że w dotykającym nas cierpieniu zawsze obecny jest miłosierny Bóg.","Wojciech Bobrowski, szafarz nadzwyczajny Komunii św. w parafii św. Ojca Pio na Ursynowie",https://www.niedziela.pl/numer/2021/7,Szafarze Komunii św.,https://www.niedziela.pl/artykul/152248/nd/Misja-Kosciola-trwa
Misjonarz na Post,"Tegoroczna, 8. już edycja akcji „Misjonarz na Post”, jest wyjątkowa ze względu na pandemię COVID-19.","Potrzeby duchowe polskich misjonarzy są teraz ogromne. – Modlitwę czujemy wręcz fizycznie! Czuję ją w różnych niebezpieczeństwach, w chorobie, w samotności – mówi misjonarz świętej Rodziny o. Robert Ablewicz, który jest „twarzą akcji”.
Na świecie obecnie pracuje 1892 polskich misjonarzy. Obok ewangelizacji zajmują się też poprawą jakości życia ludzi, wśród których pracują. Budują studnie, ośrodki zdrowia czy placówki edukacyjne. Oprócz wsparcia materialnego potrzebne jest także to duchowe. Uczestnicy inicjatywy przez post, modlitwę, ofiarowanie cierpienia lub inne dobre postanowienia wykazują troskę o zadania misyjne, które stawia przed sobą Kościół.
– O wsparciu dla misji mówi się najczęściej w kontekście materialnym, bo przecież do wybudowania kościołów, kaplic czy szpitali potrzebne są środki finansowe. Pamiętajmy jednak, że nie mniej ważna jest modlitwa. Ona bardzo pomaga tym, którzy pracują często w skrajnie wymagających warunkach w różnych regionach świata – wyjaśnia o. Marcin Wrzos, oblat, pomysłodawca akcji, redaktor naczelny dwumiesięcznika Misyjne Drogi.
REKLAMA
Wszystko, co trzeba zrobić, żeby wziąć udział w akcji, to wejść na stronę: www.misjonarznapost.pl i wypełnić krótki formularz, który wymaga jedynie naszego imienia, nazwiska i adresu e-mail, na który przyjdzie informacja z danymi wylosowanego misjonarza. Każdy indywidualnie wybiera formę duchowego wspierania przypisanego misjonarza lub misjonarki.
Koordynatorzy akcji: Michał Jóźwiak oraz Zofia Kędziora podkreślają, że inicjatywa z roku na rok przyciąga coraz więcej uczestników. – Cieszymy się z tego, że udaje się nam przekonać tak wiele osób, że to duchowe wsparcie jest tak ważne. Dostajemy też wiele podziękowań od misjonarzy, co powoduje, że mamy jeszcze większą motywację do działania – mówi Zofia Kędziora. – „Misjonarz na Post” ma na celu przypomnienie, jak wielką pracę podejmują na co dzień misjonarze, i zachęcenie do udzielenia im duchowego wsparcia, które przecież nic nie kosztuje. Mamy nadzieję, że przekonamy uczestników akcji do tego, aby modlili się za misjonarzy przez cały rok – dodaje Michał Jóźwiak, redaktor prowadzący portalu misyjne.pl .
Honorowy patronat nad akcją objęli abp Stanisław Gądecki – przewodniczący KEP, metropolita poznański, oraz bp Jerzy Mazur, werbista – przewodniczący Komisji Episkopatu Polski ds. Misji. Projekt „Misjonarz na Post” wspierają medialnie media katolickie, w tym tygodnik Niedziela i inne środowiska katolickie.
Kontakt:
Strona internetowa: www.misjonarznapost.pl
e-mail: media@misjonarznapost.pl
tel.: 797 061 948",,https://www.niedziela.pl/numer/2021/7,modlitwa,https://www.niedziela.pl/artykul/152192/nd/Misjonarz-na-Post
Obserwator,Matka Bożej Dobrej Rady. To tytuł nadany Najświętszej Maryi Pannie w celu podkreślenia Jej roli jako pośredniczki i wychowawczyni wypraszającej u Boga oświecenie w trudnych sytuacjach. Jej wspomnienie w kalendarzu katolickim przypada 26 kwietnia.,"WATYKAN
Nowi święci
Papież Franciszek dokonał zmian w Ogólnym kalendarzu rzymskim, który ustala święta i wspomnienia liturgiczne dla Kościoła obrządku łacińskiego. Wpisał do niego wspomnienia sześciorga świętych. Troje z nich to doktorzy Kościoła: Grzegorz z Nareku – mistyk, teolog, uczony i poeta Kościoła ormiańskiego, który żył na przełomie IX i X wieku; Jan z Ávili – hiszpański mistyk i teolog z XVI wieku; oraz Hildegarda z Bingen – niemiecka benedyktynka, mistyczka i kompozytorka, żyjąca na przełomie XI i XII wieku. Uzasadniając włączenie tych świętych do kalendarza rzymskiego, Kongregacja ds. Kultu Bożego i Dyscypliny Sakramentów podkreśla, że świętość łączy się z wiedzą oraz poznaniem spraw Bożych i ludzkich. W sposób szczególny dotyczy to świętych, którzy uzyskali tytuł doktora Kościoła. Ich mądrość jest przeznaczona nie tylko dla nich, lecz także dla całej wspólnoty eklezjalnej. Wspomnienie dowolne św. Grzegorza z Nareku będzie obchodzone 27 lutego, św. Jana z Ávili – 10 maja, a św. Hildegardy z Bingen – 17 września. Papież wpisał do kalendarza także rodzeństwo z Betanii: świętych Łazarza, Martę i Marię. Franciszek przypomina, że utrzymywała się niepewność co do tożsamości Marii, dlatego w kalendarzu rzymskim widniała jedynie Marta. Nowe badania rozwiązały tę wątpliwość: 29 lipca w kalendarzu rzymskim będzie wspomnieniem obowiązkowym trojga rodzeństwa. Kongregacja ds. Kultu Bożego i Dyscypliny Sakramentów przypomina, że w ich domu w Betanii Jezus doświadczył rodzinnej atmosfery i przyjaźni. Marta udzieliła Mu gościny, Maria wsłuchiwała się w Jego słowa, a Łazarz na polecenie Tego, który upokorzył śmierć, wyszedł z grobu.
Wojciech Dudkiewicz
WARSZAWA
Zostaje w Polsce
Polska nie wyda Holendrom autystycznego chłopca, dziecka rosyjsko-australijskiego małżeństwa. Sąd Rejonowy w Warszawie wstrzymał wcześniejszą decyzję. Sprawa cierpiącego na autyzm Martina ciągnie się od 2018 r., gdy w środku nocy, po donosie sąsiada, że chłopiec krzyczy, holenderska opieka społeczna odebrała go rodzicom. Choć wymagał on specjalistycznej opieki, został umieszczony w zwykłym ośrodku. Rodzice zdecydowali się uciec z synem do Polski. Holandia wydała za nimi europejski nakaz aresztowania. Do czasu prawomocnego zakończenia postępowania w Polsce chłopiec może znajdować się pod opieką rodziców. Toczy się właśnie drugie postępowanie w sprawie ustalenia, czy decyzje holenderskich sądów, które nakazywały powrót dziecka do Holandii, mogą być skuteczne i wykonalne w Polsce.
REKLAMA
j.k.
PIERWSZA KOBIETA
Nowi podsekretarze
Papież Franciszek nominował dwoje nowych podsekretarzy Synodu Biskupów. Zostali nimi: s. Nathalie Becquart, ksawerianka, dyrektor krajowej Służby ds. Ewangelizacji młodych i powołań Konferencji Episkopatu Francji, oraz o. Luis Marín de San Martín, asystent generalny w Zakonie Augustianów. Siostra Becquart jest pierwszą kobietą, która będzie pełniła to stanowisko. Według kard. Mario Grecha, sekretarza generalnego Synodu Biskupów, ta nominacja jest m.in. wyrazem znaczenia, jakie papież przywiązuje do większego włączenia kobiet w procesy rozeznawania i podejmowania decyzji w Kościele. Siostra Becquart w 2016 r. brała już udział w przygotowaniu Synodu na temat młodzieży, a w 2019 r. została wyznaczona przez Franciszka na konsultorkę Sekretariatu Generalnego Synodu Biskupów.
j.k.
NOWY ŁAD
Idą reformy
Przygotowanie i wprowadzenie programu reform na czas po pandemii, nazwanego Nowym Polskim Ładem, zapowiada rząd dobrej zmiany. Według premiera Mateusza Morawieckiego, ta inicjatywa to efekt wielomiesięcznych analiz na temat przyszłości rozwoju Polski. Chodzi o wsparcie tego rozwoju instrumentami budżetowymi, podatkowymi, inwestycyjnymi, monetarnymi czy regulacyjnymi. – Pod nasze podstawowe cele, czyli: szybki wzrost gospodarczy, wyższy wzrost wynagrodzeń i jak najniższe bezrobocie, podpięliśmy poszczególne działania w wielu dziedzinach życia – powiedział Mateusz Morawiecki podczas briefingu.
REKLAMA
Nowy Polski Ład ma objąć propozycje w sferze edukacji, infrastruktury, dostępu do usług publicznych oraz cyfryzacji. Obejmie też m.in. poprawę – w ciągu najbliższych 2-3 lat – stanu służby zdrowia. Źródłem finansowania programu będzie w dużej mierze budżet państwa, ale nie zabraknie też unijnych środków.
j.k.
STOLICA APOSTOLSKA
W sprawie Polaka
Watykan zabrał pośrednio głos w sprawie zagłodzonego w Wielkiej Brytanii Polaka.
Autorką tekstu Kiedy prawo staje się tyranem w dzienniku L’Osservatore Romano, poświęconego przypadkom zaprzestania odżywiania pacjentów niebędących w stanie terminalnym – o czym decydują lekarze i sądy wbrew woli rodziny – jest prof. Gabriella Gambino, podsekretarz Dykasterii ds. Świeckich, Rodziny i Życia. Włoska bioetyk zauważa, że coraz częściej słychać o chorych, którzy umierają z powodu braku wody i pożywienia, a zatem nie na skutek choroby. Decyzje o tym podejmowane są często przez lekarzy na podstawie wyroków sądów, które z góry dekretują wcześniejszą śmierć. W takich przypadkach sądy bazują na rzekomych ocenach przyjętych „w interesie” pacjenta, który sam nie może się wypowiedzieć. Życie niektórych ludzi jest uznawane za mniej użyteczne, mniej potrzebne. Profesor Gambino przypomina o fundamentalnej zasadzie medycyny – gwarancji leczenia, które staje się wypełnieniem misji wiernej ochrony życia ludzkiego aż do naturalnej śmierci. Wskazuje, że jest to zasada przynależna nie tylko naukom medycznym, ale także każdemu państwu prawa, gdyż wynika ona z prawa do życia i zdrowia. Profesor Gambino podkreśla, że wykorzystywanie prawa do spowodowania śmierci chorych jest skutkiem postępującej praktyki eutanatycznej. Jest ona wynikiem kultury odrzucenia osób bezbronnych i bezdusznej wydajności struktur opieki zdrowotnej, które czynią medycynę i prawo narzędziami tyranii.
REKLAMA
w.d.
MUZEA WATYKAŃSKIE
Wróćcie do muzeów
Po 3 miesiącach pod kluczem muzea znów są otwarte. – To są skarby, które należy chronić, ale trzeba się także dzielić ich wartością. Tu znajduje się historia nie tylko Kościoła, ale również Rzymu i całych Włoch – podkreśla Barbara Jatta, dyrektor Muzeów Watykańskich. Znowu można podziwiać Kaplicę Sykstyńską, apartamenty watykańskie ozdobione przez Rafaela oraz inne bezcenne arcydzieła. Wstęp jest możliwy po wcześniejszej rezerwacji internetowej (tickets.museivaticani.va) – muzeum jest zobowiązane do tego, by kontrolować liczbę zwiedzających ze względu na panujące obostrzenia. Otwarcie Muzeów Watykańskich po najdłuższym po II wojnie światowej zamknięciu było możliwe dzięki spadkowi liczby zakażeń w regionie. – Lockdown był ciężkim czasem, ale wykorzystaliśmy go na dokończenie renowacji. Wróćcie do muzeów, bo to historia także waszego miasta, waszego regionu – zachęca rzymian dyrektor Jatta. Jest wiele nowości ze sztuki współczesnej, które można znaleźć w Apartamencie Borgiów. Można też zwiedzać papieskie wille w Castel Gandolfo.
w.d.
KAMERUN
Budowanie porozumienia
Pod znakiem budowania porozumienia i dialogu w Kamerunie przebiegała wizyta w tym kraju kard. Pietro Parolina, watykańskiego sekretarza stanu. W czasie spotkań zarówno ze stroną kościelną, jak i rządową watykański wysłannik przekonywał o potrzebie respektowania fundamentalnych praw człowieka. Wskazywał, że trzeba apelować o pokój, ale należy go też solidnie i cierpliwie budować, bazując na fundamencie dialogu i sprawiedliwości. Kardynał Parolin odwiedził m.in. Bamendę, która leży w części Kamerunu będącej polem krwawych działań ambazońskich separatystów. Niechętnie zgodzili się oni na tę wizytę. Oskarżają bowiem Kościół o to, że nie słucha ich roszczeń i staje po stronie prezydenta Paula Biyi. – Separatyści zarzucają nam, że jesteśmy blisko rządu, a rząd – że jesteśmy zbyt blisko separatystów – podkreśla nowy arcybiskup Bamendy Andrew Nkea Fuanya, któremu kard. Parolin w czasie wizyty nałożył paliusz. Wszelkie próby mediacji ze strony Kościoła zostały odrzucone przez obie strony konfliktu, a próby nawoływania do rozmów i dialogu pozostały martwą literą.
REKLAMA
w.d.
PAPIEŻ DO POLAKÓW
Zgromadzeni wokół Chrystusa
W czasie cotygodniowej audiencji ogólnej papież Franciszek zachęcił do częstego karmienia się słowem Boga, szczególnie podczas liturgii, i wnoszenia Go w każdą sytuację życia codziennego. – Pozdrawiam serdecznie wszystkich Polaków. Liturgia Kościoła jest źródłem pobożności i pokarmem dla modlitwy osobistej – powiedział. – Także od wspólnej modlitwy liturgicznej, kiedy jesteśmy zgromadzeni wokół Chrystusa, zaczyna się realizacja przykazania miłości Boga i bliźniego, gdyż modląc się jedni za drugich, pomagamy sobie wzajemnie oraz nosimy brzemiona jedni drugich. Z serca wam błogosławię.
j.k.
BIRMA/MJANMA
Zamach stanu
Więziona przez 15 lat Aung San Suu Kyi, liderka Narodowej Ligi na rzecz Demokracji, uważana za niekwestionowaną przywódczynię kraju, laureatka Pokojowej Nagrody Nobla, ponownie została pozbawiona wolności przez wojskowych. Doszło do tego w wyniku przeprowadzonego przez armię Mjanmy zamachu stanu. Żołnierze aresztowali co najmniej 30 polityków, którzy mieli uczestniczyć w inauguracyjnym posiedzeniu nowo wybranego parlamentu, w tym urzędującego prezydenta U Win Myinta. Według dowódców armii, wybory zostały sfałszowane, dlatego przejmują oni władzę na rok. Chcą zreformować Centralną Komisję Wyborczą i przeprowadzić nowe wybory. Kardynał Charles Maung Bo, arcybiskup Rangunu, w opublikowanym przesłaniu zaapelował do armii o niepoddawanie się pokusie przemocy. Wezwał do przywrócenia demokracji i zaznaczył, że spór o oszustwa wyborcze mógł zostać rozwiązany na drodze dialogu. Zaapelował o natychmiastowe uwolnienie wszystkich aresztowanych. Zwrócił się także do wspólnoty międzynarodowej, aby nie stosowała sankcji, które grożą załamaniem gospodarki i wtrąceniem milionów Birmańczyków w skrajne ubóstwo.
REKLAMA
To reakcja na informację, że prezydent USA Joe Biden rozważa ograniczenie pomocy zagranicznej dla Mjanmy. – Jedyną drogą wyjścia z kryzysu jest zaangażowanie wspólnoty międzynarodowej i lokalnych polityków w proces pojednania – uważa kard. Bo. Biskup pomocniczy Rangunu John Saw Yaw Han wzywa wiernych do czuwania i modlitwy. – Teraz trzeba się modlić szczególnie o pokój – zachęca.
w.d.
USA-NIEMCY
Zmienili plany
Stany Zjednoczone wstrzymują projekt wycofania części żołnierzy z Niemiec. Plany administracji Donalda Trumpa dotyczące przeniesienia prawie 12 tys. żołnierzy z Niemiec, w tym Dowództwa Europejskiego Stanów Zjednoczonych z niemieckiego Stuttgartu do Belgii, a 2. Pułku Kawalerii stacjonującego w bawarskim mieście Vilseck do Stanów Zjednoczonych, zostały odłożone. Pentagon ma dokonać ponownej oceny sytuacji. Gdyby plany administracji poprzedniego prezydenta USA zostały zrealizowane, byłaby to największa relokacja sił w Europie od dziesięcioleci. – Sekretarz obrony Lloyd Austin rozpoczął bardzo dokładną analizę proponowanego wycofania, które zostało ogłoszone w lipcu ub.r. przez jego poprzednika Marka Espera – ujawnił generał Tod D. Wolters, dowódca wojsk USA i NATO w Europie. Trump zamierzał doprowadzić do zmniejszenia amerykańskiej obecności wojskowej w Niemczech, mówił, że w tym kraju jest zbyt wielu żołnierzy.
j.k.
WŁOCHY
Powalczą z mafią
Nowy arcybiskup Neapolu Domenico Battaglia zamierza zdecydowanie występować przeciwko przestępczości zorganizowanej. – Kościół jest wezwany do odegrania proroczej roli w tej walce – powiedział hierarcha dziennikowi Avvenire. – Powinien działać wspólnie z organami państwowymi i wyjaśnić sprawę „na wszystkich płaszczyznach”. Jego zdaniem, gospodarcze skutki lockdownu wprowadzonego z powodu pandemii COVID-19 ułatwiły „wirusowi mafii” zagnieżdżenie się w ranach niesprawiedliwości społecznej. Mafia obiecuje wolność i szybkie zyski, ale w rzeczywistości trzyma ludzi w swych szponach. Arcybiskup Battaglia uważa, że jedyną bronią Kościoła i państwa w tej walce jest wiarygodność. Jeśli nie uda się jej odzyskać, mafia będzie wciągała w swój system coraz więcej młodzieży.
REKLAMA
j.k.
RAPORT CARITAS
Katastrofa humanitarna
Głód, islamski ekstremizm, walka o zasoby naturalne i fatalne zmiany klimatyczne niszczą Sahel, a takie kraje, jak Niger, Mali i Burkina Faso dotyka katastrofa humanitarna. Chaos i konflikty spowodowały w ub.r. migrację prawie 1,5 mln ludzi; brak bezpieczeństwa żywnościowego dotyka aż 3,7 mln osób. W nowym raporcie Caritas Italiana poświęconym kryzysowi w środkowej części Afryki można znaleźć taki opis sytuacji: Kryzys stwarza przestrzeń, którą zagospodarowali dżihadyści. Rozrasta się władza „Państwa Islamskiego Wielkiej Sahary”, która uderza głównie w cywilów, terroryzując i zabijając opornych, opodatkowując uległych, czyli ściągając haracz nie do udźwignięcia przez biedotę Sahelu.
j.k.
BADANIE
Nasze kredyty, nasze długi
Dziewięciu na dziesięciu dorosłych Polaków uważa, że długi zawsze należy spłacać; prawie tyle samo unika ich zaciągania, a w razie konieczności, jak najszybciej je spłaca – wynika z badania Biura Informacji Gospodarczej. Około 86% Polaków uważa, iż pożyczać powinniśmy tylko wtedy, gdy wiemy, że jesteśmy w stanie oddać. Rygorystyczni pod tym względem są ci, którzy nigdy nie byli zadłużeni lub nie mieli kłopotów ze spłatą. Mniej więcej jedna czwarta osób z zaległościami twierdzi, że dług niekoniecznie trzeba spłacać. Trzy czwarte Polaków woli oszczędzać i kupować za własne środki.
Blisko co czwarty rodak miał problem ze spłatą długu, a co dwudziesty przyznał, że taka sytuacja zdarzyła mu się wiele razy. 59% badanych nie miało nigdy problemów ze spłatą swoich zobowiązań.
REKLAMA
Do sporadycznych „wpadek” z zapłatą przyznał się więcej niż co czwarty. Aby spłacać zaległości, Polacy: wybierają tańszą odzież (44%), rezygnują z rozrywek (42%), co piąty rezygnuje z wyjazdu na wakacje, a 14% tnie wydatki na jedzenie. Na koniec 2020 r. zaległości Polaków były o 5% większe niż rok wcześniej.
w.d.
ROSJA
Władimir Truciciel
Powodem aresztowania Aleksieja Nawalnego była nienawiść do niego i strach przed nim, odczuwane przez prezydenta Władimira Putina. Taka jest ocena samego Nawalnego, najbardziej znanego dziś i represjonowanego rosyjskiego opozycjonisty, który przedstawił ją podczas procesu w Moskwie. W wystąpieniu w sądzie Nawalny ocenił, że musiał śmiertelnie obrazić Putina tym, iż przeżył po próbie zamachu, z którym, według niego, związek miał prezydent Rosji. – Putin przejdzie do historii jako truciciel. Był u nas Jarosław Mądry, a będziemy mieli Władimira Truciciela – zaznaczył. Do próby otrucia Nawalnego doszło latem ub.r. Został on odratowany i dochodził do zdrowia w szpitalu w Berlinie. Po powrocie do Rosji został aresztowany, a teraz – po oskarżeniu go o naruszenie warunków wyroku w zawieszeniu – zadecydowano, że spędzi 2,5 roku w kolonii karnej.
j.k.
POTRZEBNE ZAWODY
Cztery nowe zawody
„Prognoza zapotrzebowania na pracowników w zawodach szkolnictwa branżowego na krajowym i wojewódzkim rynku pracy” to dokument, do którego wydania jest zobligowany co roku minister edukacji i nauki. W tegorocznej „Prognozie” są to: automatyk, dekarz, elektromechanik, elektronik, elektryk, kierowca mechanik, mechanik-monter maszyn i urządzeń, mechatronik, monter nawierzchni kolejowej, murarz-tynkarz, operator maszyn i urządzeń do przetwórstwa tworzyw sztucznych, operator maszyn i urządzeń do robót ziemnych i drogowych, operator obrabiarek skrawających, ślusarz, technik automatyk, technik automatyk sterowania ruchem kolejowym, technik budowy dróg, technik dekarstwa, technik elektroenergetyk transportu szynowego, technik elektronik, technik elektryk, technik energetyk, technik mechanik, technik mechatronik, technik programista, technik robotyk, technik spawalnictwa, technik transportu kolejowego. Wśród wymienionych zawodów są 4 nowe: dekarz, technik dekarstwa, technik robotyk i monter nawierzchni kolejowej.
j.k.
MEIN
W zdrowym ciele...
Jedynie uczniowie klas I-III mają dziś zajęcia stacjonarne, reszta uczy się w trybie zdalnym. Minister edukacji i nauki Przemysław Czarnek zapytany, czego dzieci mogą się spodziewać po powrocie do normalnej edukacji, odpowiedział, że ministerstwo planuje przyjrzeć się problemowi otyłości. – Chcemy, by specjaliści podali sposób na najbardziej efektywne wykorzystanie 4 godzin wychowania fizycznego tygodniowo, tak aby nauczyciele WF prowadzili zajęcia, które będą najbardziej skutecznie walczyć z otyłością i wadami postawy – powiedział. Mają też zostać wprowadzone dodatkowe zajęcia pozalekcyjne, które będą zorganizowane zwłaszcza dla dziewczynek, ponieważ częściej niż chłopcy opuszczają one lekcje WF.
j.k.",,https://www.niedziela.pl/numer/2021/7,Matka Boża,https://www.niedziela.pl/artykul/152153/nd/Obserwator
20 neoprezbiterów w Seulu - „wiosna powołań” w Korei Południowej,"Podczas gdy w Europie od wielu lat trwa kryzys powołań, Azja cieszy się wzrostem liczby nowych księży, którzy często wysyłani są na misje lub dalszą formację za granicę, aby odbyć studia specjalistyczne z dziedziny teologii, filozofii, historii Kościoła czy edukacji.","5 lutego w stolicy Korei Południowej kard. Andrea Yom Soo-jung wyświęcił 20 diakonów na prezbiterów.
Wśród nowych księży jest także przyszły misjonarz, skierowany do pracy w Ameryce Łacińskiej. Święcenia odbyły się przy zachowaniu obostrzeń sanitarnych, wymuszonych przez pandemię COVID-19. W celebracji uczestniczyli rodzice nowych prezbiterów, ich proboszczowie, a także biskupi pomocniczy i kilku innych koncelebransów.

PODZIEL SIĘ CYTATEM
Święcenia aż 20 prezbiterów w Seulu są świadectwem wiosny powołań, którą przeżywa Kościół zarówno w Korei Południowej, jak i w całej Azji, uważa agencja Asianews. Wśród dwudziestu nowych księży jeden należy do Seulskiego Międzynarodowego Katolickiego Stowarzyszenia Misyjnego, założonego przez archidiecezję w 2005 roku w celu wysyłania misjonarzy do Ameryki Łacińskiej. Dwóch innych kształciło się w seminarium Redemptoris Mater, otwartym w stolicy Korei Południowej w 2014 roku przez Drogę Neokatechumenalną. Wśród tych ostatnich jest także Włoch, ks. Fabiano Rebeggiani, 39-letni rzymianin, który odbył swoją formację w Seulu.","Eryk Gumulak SJ
/vaticannews.va
/Seul (KAI)",,powołanie,https://www.niedziela.pl/artykul/64649/20-neoprezbiterow-w-Seulu---%E2%80%9Ewiosna
Papieska Akademia Życia: bycie starszym jest darem Boga,„Bycie starszym jest darem Boga” – tak brzmi tytuł opublikowanego dzisiaj w Watykanie dokumentu Papieskiej Akademii Życia. Opisuje on sytuację osób na etapie „trzeciego wieku” po pandemii.,"Dokument opracowany w porozumieniu z Dykasterią ds. Integralnego Rozwoju Człowieka proponuje refleksję nad wnioskami, jakie należy wyciągnąć z tragedii spowodowanej rozprzestrzenianiem się COVID-19, nad jej konsekwencjami dla dnia dzisiejszego i dla najbliższej przyszłości naszych społeczeństw.
Lekcja, którą otrzymała ludzkość w ubiegłych miesiącach uświadamia z jednej strony współzależność wszystkich ludzi, a z drugiej obecność poważnych nierówności. Wszyscy przeżywają tę samą burzę, ale znajdują się w różnych łodziach: najsłabsi najczęściej toną. Dlatego konieczne jest przemyślenie na nowo modelu rozwoju całej planety.
Podczas pierwszej fali pandemii, znaczna część zgonów z powodu COVID-19 wydarzyła się instytucjach przeznaczonych dla osób starszych, w miejscach, które miały chronić „najbardziej kruchą część społeczeństwa”, a gdzie zamiast tego śmierć dotknęła nieproporcjonalnie więcej osób niż w domu oraz środowisku rodzinnym. Pandemia wyraźnie pokazała, że potrzebujemy nowej wizji, nowego paradygmatu, który pozwoli społeczeństwu zadbać o osoby starsze.
Dokument Papieskiej Akademii Życia zauważa, że ze statystyczno-socjologicznego punktu widzenia, mężczyźni i kobiety żyją dzisiaj dłużej. Jednak ta wielka transformacja demograficzna stanowi ogromne wyzwanie kulturowe, antropologiczne i ekonomiczne. Według danych Światowej Organizacji Zdrowia, w 2050 roku na świecie będą dwa miliardy ludzi powyżej 60. roku życia: zatem co piąta osoba będzie w podeszłym wieku. Dlatego konieczne jest, aby nasze miasta stały się integracyjnymi i przyjaznymi miejscami dla osób starszych i ogólnie, dla wszystkich form kruchości.
W naszych społeczeństwach dominuje jednak wyobrażenie starości jako wieku nieszczęśliwego, utożsamianego z czasem opieki, wzmożonych potrzeb i wydatków na opiekę medyczną. „Tymczasem bycie osobą starszą jest darem Boga i wielkim bogactwem, osiągnięciem, które należy chronić z troską” – stwierdza dokument.

PODZIEL SIĘ CYTATEM
REKLAMA
Nie ulega wątpliwości, że pandemia wzmocniła we wszystkich świadomość, że bogactwo lat jest skarbem, który należy cenić i szanować.
Dokument postuluje nowy model opieki nad osobami starszymi. Zakłada on zróżnicowane działania na wielu płaszczyznach, które będą pewnym ciągiem pomocowym pomiędzy domem, a różnymi usługami zewnętrznymi, bez traumatycznych cezur, nieodpowiednich dla kruchości starzenia się. Domy opieki powinny stawać się bardziej elastyczne np. poprzez realizację pewnych działań opiekuńczych bezpośrednio w domach osób starszych. Potrzebne jest także odkrycie szerszej sieci solidarności, niekoniecznie i wyłącznie opartej na więzach krwi, ale wyrażającej się uczestnictwem, przyjaźnią, wspólnymi uczuciami, wzajemną hojnością w reagowaniu na potrzeby innych.
Dokument Papieskiej Akademii Życia podejmuje też temat kontaktu z młodzieżą. Podkreśla, że „spotkanie” międzypokoleniowe może wnieść w tkankę społeczną „nową limfę humanizmu, która uczyniłaby społeczeństwo bardziej solidarnym”. Papież Franciszek wielokrotnie zachęcał młodych, aby byli blisko swoich dziadków – dodając przy tym, że „starzejący się człowiek nie zbliża się do końca, ale do tajemnicy wieczności; aby to zrozumieć, musi zbliżyć się do Boga i żyć w relacji z Nim”. Troska o duchowość osób starszych, o ich potrzebę bliskości z Chrystusem i dzielenia się swoją wiarą jest wielką misją miłosierdzia w Kościele. W dokumencie wyraźnie zaznaczono, że jedynie dzięki osobom starszym młodzi ludzie mogą na nowo odkryć swoje korzenie i tylko dzięki młodym ludziom starsi odzyskują zdolność do marzeń.
REKLAMA
Cenne jest również świadectwo, jakie osoby starsze mogą dawać dzięki swojej słabości. Można ją odczytywać jako lekcję, jako naukę o życiu. Starość należy rozumieć w tym duchowym horyzoncie: jest to wiek sprzyjający oddaniu się Bogu. W miarę jak słabnie ciało, zmniejsza się witalność psychiczna, pamięć i umysł, zależność osoby ludzkiej od Boga staje się coraz bardziej oczywista.

PODZIEL SIĘ CYTATEM
Na zakończenie dokument Papieskiej Akademii Życia formułuje apel, aby całe społeczeństwo obywatelskie, Kościół i różne tradycje religijne, świat kultury, szkoły, wolontariat, gospodarka i komunikacja społeczna podjęły odpowiedzialność za promocję oraz wspieranie zdecydowanych działań, aby umożliwić osobom starszym opiekę i pomoc w środowisku rodzinnym, we własnych domach, w miejscach bardziej przypominających domy niż szpitale. To jest zmiana kulturowa, którą należy wprowadzić.","Krzysztof Ołdakowski SJ
/vaticannews.va
/Watykan (KAI)",https://www.niedziela.pl/numer/2012/47,starość,https://www.niedziela.pl/artykul/64648/Papieska-Akademia-Zycia-bycie-starszym
Jasna Góra: prezentacja logo i strategii Europejskiego Szlaku Dziedzictwa Kulturowego Paulinów,Konferencja prasowa prezentująca kolejny etap prac zainicjowanego dwa lata temu Europejskiego Szlaku Dziedzictwa Kulturowego Paulinów odbyła się dziś na Jasnej Górze.,"W centrum szlaku, którego inicjatorami są Zakon św. Pawła Pierwszego Pustelnika i Województwo Śląskie reprezentowane przez Urząd Marszałkowski znajduje się jasnogórski klasztor, ale jest także kościół św. Barbary w Częstochowie i malowniczo położone na Jurze Krakowsko-Częstochowskiej sanktuarium Matki Bożej Patronki Rodzin w Leśniowie.
Chodzi nie tylko o zabytki materialne, ale przede wszystkim o upowszechnianie i ochronę spuścizny duchowej, w której fundamentalne znaczenie ma dziedzictwo paulińskie. To dziedzictwo sięga XIII wieku i obejmuje, obok architektury, liczne zabytki ruchome, w tym: archiwalia, rękopisy, starodruki, malarstwo, rzeźbę, tkaniny czy muzykę. Jak podkreśla przełożony generalny Zakonu Paulinów wszystkie one „wyrosły na gruncie modlitwy i kontaktu z Bogiem” i szlak będzie okazją do promocji „duchowości w drodze”.","it
/Częstochowa (KAI)",,Jasna Góra,https://www.niedziela.pl/artykul/64610/Jasna-Gora-prezentacja-logo-i-strategii
Śląskie: Powstaje Szlak Dziedzictwa Kulturowego Paulinów,"Jasna Góra, sanktuarium w Leśniowie i częstochowski kościół św. Barbary to pierwsze obiekty na powstającym w woj. śląskim Europejskim Szlaku Dziedzictwa Kulturowego Paulinów. Intencją twórców szlaku jest stworzenie produktu turystycznego, łączącego duchowość, wiedzę i aktywność.","Pomysł stworzenia szlaku, łączącego obiekty związane z zakonem paulinów, zrodził się blisko dwa lata temu. Przedstawiciele zakonu i samorządu woj. śląskiego podpisali wówczas list intencyjny w tej sprawie, co otworzyło drogę do opracowania koncepcji szlaku. W poniedziałek na Jasnej Górze zaprezentowano m.in. strategię jego rozwoju oraz logotyp.
Paulini – w Polsce znani głównie jako gospodarze sanktuarium maryjnego na Jasnej Górze - mają ponad 70 domów zakonnych w 17 krajach. Najwięcej - przeszło 20 - w Polsce. Ponadto działają w Niemczech, Anglii, Hiszpanii, Włoszech, Chorwacji, Czechach, Rumunii oraz na Słowacji, Węgrzech, Łotwie, Białorusi i Ukrainie. Prowincje paulińskie są też w Australii i USA, a placówki misyjne w Kamerunie i RPA.
Docelowo Europejski Szlak Dziedzictwa Kulturowego Paulinów ma objąć – obok Polski - także Węgry, Słowację i Chorwację. Jego najważniejszym miejscem będzie Jasna Góra w Częstochowie - jeden z największych w Europie ośrodków kultu maryjnego. W pierwszym etapie na szlaku znalazły się także dwa inne paulińskie ośrodki w woj. śląskim: klasztor w Leśniowie oraz częstochowski kościół św. Barbary; w kolejnym mogą dołączyć obiekty w Małopolsce.
Szlak Paulinów zaprojektowano z myślą o pięciu różnych grupach docelowych, których motywacje – jak wskazują twórcy projektu - są rozpięte pomiędzy duchowością, wiedzą i aktywnością. Tym samym oferta szlaku jest adresowana zarówno do osób głęboko religijnych, dla których najważniejsze będą kontemplacja, skupienie, modlitwa, bliski kontakt z Bogiem, jak i do turystów kulturowych, traktujących dziedzictwo paulinów jako zjawisko warte poznania.
Dopełnieniem koncepcji jest umieszczenie w gronie użytkowników szlaku turystów aktywnych, dla których najważniejszą motywacją do odwiedzenia któregoś z paulińskich obiektów będzie ich lokalizacja przy jurajskich trasach pieszych i rowerowych.
REKLAMA
W poniedziałek na Jasnej Górze zaprezentowano logotyp szlaku, odwołujący się do symboliki drogi, interpretowanej jako ścieżka wewnętrznej przemiany, poszukiwanie opatrzności, pielgrzymowanie, aktywność kontemplacyjna czy służba zakonna. Wykorzystany w logo rysunek drogi, graficznie nawiązuje do rys na wizerunku Matki Bożej Jasnogórskiej, zaś poprzez dodanie okręgu uzyskano kształt litery P – inicjału zakonu paulinów.
W ramach prac nad strategią szlaku opracowano koncepcję trzech tras: pieszej, rowerowej i samochodowej, wraz z niezbędną infrastrukturą, oznakowaniem czy miejscami postojowymi. Dyskutowano też o formule zarządzania szlakiem, np. poprzez specjalnie powołaną fundację.
Jasna Góra w Częstochowie to jeden z największych w Europie ośrodków kultu maryjnego. W 2019 r. sanktuarium odwiedziło ok. 4,4 mln pielgrzymów i turystów (ok. 100 tys. więcej niż rok wcześniej), w tym pieszo do klasztoru dotarło około 133 tys. pątników. W ubiegłym roku ruch turystyczny i pielgrzymkowy był ponad czterokrotnie mniejszy z powodu ograniczeń związanych z pandemią COVID-19 – w 2020 r. Jasną Górę odwiedziło niespełna milion pielgrzymów.
Zakon paulinów, czyli Braci Św. Pawła Pierwszego Pustelnika, powstał w XIII wieku na Węgrzech. Jego założycielem był bł. Euzebiusz - w ub. roku obchodzono 750. rocznicę jego śmierci. Zakon otrzymał ostateczną aprobatę w 1308 r. Wtedy paulini oficjalnie jako zakon zaczęli żyć według reguły św. Augustyna.
Wstępujący do zakonu pustelnicy obrali na patrona św. Pawła z Teb. Żył on na przełomie III i IV wieku w Egipcie. Według przekazów, dożył 113 lat, z czego ponad 90 lat spędził na pustyni, mieszkając w skalnej grocie. W historii Kościoła uznawany jest za pierwszego pustelnika. Znalazł licznych naśladowców, przyczyniając się do rozwoju życia eremickiego i pustelniczego w całym basenie Morza Śródziemnego.
REKLAMA
Do scen z życia św. Pawła nawiązuje herb zakonu paulinów. Jest na nim palma, która dostarczała św. Pawłowi owoców i liści na szatę, kruk przynoszący mu chleb oraz dwa lwy, z którymi żył w przyjaźni, a które po jego śmierci miały wygrzebać dół na grób. Herb paulinów umieszczony jest m.in. na pierwszej bramie wejściowej na Jasną Górę.(PAP)
autor: Marek Błoński
mab/ dki/",PAP,,Paulini,https://www.niedziela.pl/artykul/64603/Slaskie-Powstaje-Szlak-Dziedzictwa
Rzym: noclegi dla bezdomnych w kościele św. Kaliksta,"Kościół św. Kaliksta w Rzymie stał się na okres zimowych chłodów schroniskiem dla bezdomnych. Mająca po sąsiedzku swą siedzibę Wspólnota św. Idziego (Sant’Egidio) urządziła w tej niewielkiej świątyni 15 „pokojów”, w których mogą oni spędzić noc.","- Zamiast przebywać na zimnie, gdy niskie temperatury są szczególnie dokuczliwe, ludzie ci mogą spać w cieple. Są tu bardzo wygodne łóżka, grzejniki, szafki nocne, a także drewniane panele oddzielające „pomieszczenia”. W ten sposób ludzie mogą bezpiecznie i spokojnie spać - tłumaczy Massimiliano Signifredi ze Wspólnoty św. Idziego
Przychodzący bezdomni przechodzą najpierw test na COVID-19, mierzy się im temperaturę i otrzymują maseczkę ochronną. Mają też zapewnioną kolację i śniadanie.
- Któregoś dnia ktoś spośród nich mi powiedział: „Myślałem, że jestem w niebie, bo spojrzałem w górę i zobaczyłem sufit jak u króla i spałem pod nim”. To jest przyjazna twarz Kościoła – dodał Signifredi.
REKLAMA
Podobne schroniska Wspólnota św. Idziego zorganizowała również w innych miejscach Rzymu. Jednocześnie apeluje ona do włoskich instytucji o lepszą ochronę życia bezdomnych.

PODZIEL SIĘ CYTATEM
- Tylko w Rzymie od początku zimy dziewięć osób zmarło z powodu chłodu. To niedopuszczalne. Jesteśmy w stolicy bogatego państwa. Oczywiście cierpimy z powodu pandemii, ale COVID-19 nie może służyć za usprawiedliwienie dla pozostawiania najsłabszych ludzi na zimnie w sytuacji skrajnego ubóstwa – podkreślił Signifredi.
Wspólnota św. Idziego gości bezdomnych w XVII-wiecznym kościele św. Kaliksta na Zatybrzu już piątą zimę z rzędu. Świątynia stoi przy Pałacu św. Kaliksta, w którym mieszczą się niektóre watykańskie instytucje, m.in. Dykasteria ds. Świeckich, Rodziny i Życia, Dykasteria ds. Integralnego Rozwoju Człowieka, Papieski Komitet ds. Międzynarodowych Kongresów Eucharystycznych i Caritas Internationalis.","pb (KAI
/romereports.com)
/Rzym",,Rzym,https://www.niedziela.pl/artykul/64569/Rzym-noclegi-dla-bezdomnych-w-kosciele-sw
"Bp Kamiński: choroba, cierpienie, pandemia - to konkretny człowiek, któremu trzeba służyć","Choroba, cierpienie, pandemia - to konkretny człowiek, któremu trzeba służyć, być z nim solidarnym, przez bliskość cielesną i duchową nieść wsparcie, pocieszenie, ulgę, nadzieję - powiedział w niedzielę przewodniczący Zespołu Konferencji Episkopatu Polski ds. Duszpasterstwa Służby Zdrowia bp Romuald Kamiński.","W ramach obchodów 29. Światowego Dnia Chorego, który przypada 11 lutego, bp Kamiński przewodniczył Mszy św. w bazylice Świętego Krzyża w Warszawie.
""Przychodzi nam przeżywać ten dzień w czasie trudnym, kiedy cały świat przeżywa pandemię, wirus COVID-19 zbiera tragiczne żniwo. Tym bardziej powinniśmy skierować nasze myśli ku Bogu i przez pośrednictwo Matki Bożej prosić o potrzebne moce"" - powiedział w homilii bp Kamiński.
Nawiązując do papieskiego orędzia na ten dzień, zatytułowanego w tym roku ""Jeden jest wasz Nauczyciel, a wy wszyscy braćmi jesteście"", hierarcha podkreślił, że tylko w świetle wiary można zrozumieć sens cierpienia. ""Jedynie w Chrystusie cierpiącym i ukrzyżowanym odnajdujemy prawdę o cierpieniu, zyskujemy siły do zniesienia cierpienia i to, że cierpienie może być owocne"" - powiedział biskup.
Zaznaczył, że choroba, cierpienie, pandemia, ""nie są to pojęcia abstrakcyjne"". ""To konkretny człowiek, któremu trzeba służyć, być z nim solidarnym, przez bliskość cielesną i duchową nieść wsparcie, pocieszenie, ulgę, nadzieję"" - wskazał bp Kamiński.
Zwrócił uwagę, że ""bardzo wielu chorych doświadczyło w czasie pandemii sporego ograniczenia w dostępie do sakramentów pokuty i eucharystii. Niemożliwość dowolnego przemieszczania się kapelanów po oddziałach szpitalnych sprawia, że wiele osób chorych bardzo przeżyło trudny czas bez tego wyjątkowego wsparcia. To przypomniało nam o potrzebie większej troski o życie sakramentalne, kiedy jesteśmy zdrowi i mamy możliwości"" - powiedział hierarcha. ""Nie lekceważmy i nie pozostawiajmy tak ważnych spraw na nieokreślony czas"" - zaapelował. Wspomniał też o potrzebie łączenia służby i modlitwy.
""Doznajemy dzisiaj bardzo odczuwalnego przerostu działania nad wszelką inną potrzebą człowieka. Towarzyszy temu przyspieszone tempo codziennego życia, zauważamy ciągły brak czasu dla siebie i innych, pojawiają się dość uciążliwe choroby cywilizacyjne. Cierpi na tym bardzo życie wspólnotowe, szczególnie we wspólnocie małżeńskiej i rodzinnej"" - zauważył.

PODZIEL SIĘ CYTATEM
REKLAMA
Wskazał, że czas pandemii pokazał z jednej strony braki w tym, co jest udzielaniem pomocy choremu, z drugiej - poświęcenie bardzo wielu pracowników służby zdrowia, wolontariuszy, kapłanów, osób życia konsekrowanego. ""Bardziej rozumiemy, że zdrowie jest podstawowym dobrem wspólnym"" - zauważył przewodniczący Zespołu Konferencji Episkopatu Polski ds. Duszpasterstwa Służby Zdrowia.
Podziękował także ""wszystkim duszpasterzom i osobom świeckim, którzy na różny sposób w dobie pandemii zadbali o przekaz treści religijnych: transmisje mszy św., nabożeństw, konferencji i rozważań Słowa Bożego"". Wymienił m.in Polskie Towarzystwo Opieki Duchowej w Medycynie.
Zwracając się do chorych, bp Kamiński poprosił ich, by ""odpowiednio wykorzystali dar cierpienia"". ""Z serca proszę, abyście wspierali waszą modlitwą i cierpieniem Kościół Chrystusowy, naszą Ojczyznę, upraszali łaski dla podejmujących się odpowiedzialności za wyprowadzenie nas z pandemii. Nie może zmarnować się żaden trud i sposobność trwania na modlitwie. Zagospodarujcie to dobrze. Wszyscy was potrzebują, jako szczególnych apostołów Pana Jezusa"" - wskazał biskup.
REKLAMA
Liturgię koncelebrował Krajowy Duszpasterz Służby Zdrowia ks. Arkadiusz Zawistowski.
Światowy Dzień Chorego został ustanowiony w 1992 r. przez papieża Jana Pawła II a obchodzony jest, co roku 11 lutego w liturgiczne wspomnienie Matki Bożej z Lourdes. (PAP)
Autor: Magdalena Gronek
mgw/ ozk/",PAP,,choroba,https://www.niedziela.pl/artykul/64562/Bp-Kaminski-choroba-cierpienie-pandemia
Sanktuarium w Lourdes - miejsce cudów,"Kościół katolicki wspomina 11 lutego Najświętszą Marię Pannę z Lourdes. Tego dnia 1858 r., w cztery lata po ogłoszeniu przez Piusa IX dogmatu o Niepokalanym Poczęciu, Matka Boża ukazała się ubogiej pasterce Bernadecie Soubirous w Lourdes. Podczas osiemnastu objawień Maryja wzywała do modlitwy i pokuty. Nakazała, aby na miejscu objawień wybudowano kościół. Polecenie to zostało wypełnione przez miejscowego proboszcza i w 1875 r. odbyła się uroczysta konsekracja świątyni. Przed pandemią koronawirusa przybywało tam rocznie do 6 mln pielgrzymów z całego świata.","„Jestem Niepokalanym Poczęciem”
Bernarda Maria Soubirous, zwana przez bliskich Bernadetą, mieszkała w Lourdes – miasteczku leżącym u stóp Pirenejów. Rodzina dziewczyny była bardzo biedna. Sześć osób (rodzice i czworo dzieci) mieszkało w dawnej celi więziennej. Ojciec nie pracował. Zdarzało się, że młodszy brat Bernadety, Jean-Marie z głodu zjadał wosk z kościelnych świec.
Bernadeta była ładną dziewczyną, jednak po przebytej chorobie nie rosła. Miała tylko 140 cm wzrostu. Chorowała na astmę. Nie umiała czytać ani pisać, mówiła tylko miejscowym dialektem. Nauka sprawiała jej trudność. W wieku 14 lat chodziła do szkoły razem z siedmiolatkami, aby lepiej poznać katechizm. Inaczej nie zostałaby dopuszczona do I Komunii św.
11 lutego 1858 r. Bernadeta z siostrą i koleżanką poszła zbierać gałęzie na opał. Przy grocie Massabielskiej zobaczyła unoszącą się nad krzakiem śliczną dziewczynę w białej sukni, która w prawej dłoni trzymała różaniec. Bernadeta, naśladując ją, uczyniła znak krzyża i zaczęła odmawiać różaniec. Biała Pani włączała się w modlitwę tylko na „Chwała Ojcu...”, kończące każdą dziesiątkę. Potem – znikła.
Już wieczorem niemal całe miasteczko wiedziało o dziwnym zjawisku. Matka, nie wierząc Bernadecie, orzekła, że pewnie był to diabeł. – Diabeł nie odmawia różańca – odpowiedziała rezolutnie dziewczyna. Na kolejnych spotkaniach z Białą Panią towarzyszyły Bernadecie setki, a potem tysiące mieszkańców Lourdes. Podpowiadali jej, o co ma pytać „zjawę”. Bernadeta nawiązała z nią dialog.
Ks. Daniel Marcinkiewicz
18 lutego Biała Pani wypowiedziała znamienne słowa: „Nie obiecuję ci szczęścia na tym świecie, ale w przyszłym”. Trzy dni później wezwała: „Módlcie się za grzeszników”, a po kolejnych trzech dniach: „Pokutujcie! Pokutujcie! Pokutujcie!”. Prosiła też, by księża wybudowali przy grocie kaplicę, i aby przychodzono tam w procesji. Miejscowy proboszcz domagał się jednak cudu, chciał też poznać imię Białej Pani. Odpowiedź padła 25 marca: „Jestem Niepokalanym Poczęciem”.
REKLAMA
Było to swoiste „potwierdzenie” ogłoszonego cztery lata wcześniej przez Piusa IX dogmatu o Niepokalanym Poczęciu Najświętszej Maryi Panny. Papież Pius IX w bulli „Ineffabilis Deus” uroczyście orzekł, że „Najświętsza Maryja Dziewica od pierwszej chwili swego poczęcia, przez łaskę i szczególny przywilej Boga wszechmogącego, na mocy przewidzianych zasług Jezusa Chrystusa, Zbawiciela rodzaju ludzkiego, została zachowana nienaruszona od wszelkiej zmazy grzechu pierworodnego”. Grzech pierworodny – jak wyjaśnia Katechizm Kościoła Katolickiego (nr 404) – nie jest popełniany, lecz stanowi stan, w jakim poczyna się człowiek i z którego uwalnia go dopiero przyjęcie chrztu.
Zanim dogmat został ogłoszony, prawdę tę przekazała sama Maryja w objawieniach, jakie otrzymała w 1830 r. św. Katarzyna Labouré. Matka Boża nakazała wówczas wybicie medalika z napisem: „O Maryjo bez grzechu poczęta, módl się za nami, którzy się do Ciebie uciekamy”. Podobnie podczas objawień w Gietrzwałdzie 1 lipca 1877 r., jedna z wizjonerek, Justyna Szafryńska zapytała: „Kto Ty jesteś?” i usłyszała odpowiedź: „Jestem Najświętsza Panna Maryja Niepokalanie Poczęta”.
W grocie Massabielskiej Biała Pani wskazała Bernadecie miejsce, z którego wytrysnęło źródło. Wkrótce wydarzył się pierwszy cud: mieszkanka Lourdes umoczyła sparaliżowaną rękę w wodzie wypływającej ze źródła i została uleczona.
Osiemnaście spotkań Bernadety z Białą Panią zakończyło się 16 lipca. Już dwanaście dni później miejscowy biskup powołał komisję, która miała zbadać sprawę rzekomych objawień Matki Bożej. 18 stycznia 1862 r. w imieniu Kościoła orzekł o ich autentyczności.
Trzy lata później Bernadeta rozpoczęła nowicjat u sióstr posługujących chorym (Soeurs de la Charité et de l’Instruction Chrétienne de Nevers). W 1866 r. na zawsze opuściła Lourdes – przeniosła się do domu zgromadzenia w Nevers. – Moja misja w Lourdes jest skończona – oświadczyła. Rok później złożyła śluby zakonne. Została pomocnicą pielęgniarki w klasztornej infirmerii.
REKLAMA
Z pokorą znosiła upokorzenia ze strony innych sióstr, którym nie mieściło się w głowie, że Matka Boża mogła ukazać się prostej dziewczynie. Zdrowie Bernadety stale się pogarszało. Ostatnie pół roku spędziła w łóżku, które nazywała „białą kaplicą”. Umarła 16 kwietnia 1879 r. Miała zaledwie 35 lat.
Po beatyfikacji w 1925 r., jej niemal nienaruszone ciało (twarz i dłonie pokrywa woskowa maska) umieszczono w relikwiarzu, w kaplicy klasztoru Saint-Gildard w Nevers, a osiem lat później została kanonizowana.
70 cudów
Od pierwszego uzdrowienia, 1 marca 1858 r., do którego doszło, gdy trwały jeszcze objawienia, chorzy napływają do Lourdes, spodziewając się uzdrowienia ciała lub szukając sił do znoszenia cierpienia. Kościół katolicki uznał oficjalnie 70 cudów spośród około 7400 zgłoszonych wyzdrowień z różnych chorób. Siedem pierwszych cudów odegrało rolę w uznaniu przez Kościół objawień za prawdziwe w 1862 roku.
Od 1905 r. działa w sanktuarium biuro lekarskie, przyjmujące zgłoszenia przypadków uzdrowień i przeprowadzające wstępną konsultację wśród lekarzy obecnych w Lourdes. Jeśli wynik tego wstępnego dochodzenia jest pozytywny, sprawa jest przekazywana Komitetowi Medycznemu, który istnieje od 1947 r., a od 1954 r. ma charakter międzynarodowy. Po przeprowadzeniu własnego dochodzenia wydaje on orzeczenie, że dany przypadek jest (lub nie jest) niewytłumaczalny według aktualnego stanu wiedzy medycznej. Nie stwierdza jednak cudu, gdyż to należy do biskupa diecezji, w której mieszka osoba uzdrowiona.
REKLAMA
W 2006 r. Międzynarodowy Komitet Medyczny zaproponował nowe zasady orzekania w tych sprawach. Obok kryteriów naukowych, w ocenie uzdrowień, jakie się tam dokonują, brana jest teraz pod uwagę również wiara osoby uzdrowionej i świadectwo jej życia chrześcijańskiego. Badanie każdego uzdrowienia obejmuje trzy etapy, w wyniku których orzeka się kolejno o uzdrowieniu „niespodziewanym”, „potwierdzonym” i „o charakterze wyjątkowym”.
Pierwszy etap badania przypadku uzdrowienia przez Komitet obejmuje odtworzenie historii choroby, określenie osobowości pacjenta, ocenę, czy dane uzdrowienie przekracza zwyczajowe przewidywania medycyny, i ustalenie okoliczności uzdrowienia. Niektóre sprawy są wówczas odrzucone, a inne są kwalifikowane jako „uzdrowienia niespodziewane”. W tym drugim przypadku biskup diecezji, na której terenie mieszka osoba uzdrowiona, zostaje poinformowany, że taki fakt miał miejsce i że prowadzone są w tej sprawie badania.
Drugi etap, dotyczący już wyłącznie „uzdrowień niespodziewanych”, polega na studiach porównawczych całej dokumentacji medycznej sprzed uzdrowienia i po nim, aby – przy udziale większej liczby ekspertów – potwierdzić „niecodzienny charakter” uzdrowienia.
Ostatni, trzeci etap, to uznanie „wyjątkowego charakteru uzdrowienia w obecnym stanie wiedzy naukowej”. Zebrana dokumentacja jest wówczas przekazywana przez biskupa Tarbes-Lourdes ordynariuszowi diecezji osoby uzdrowionej.
Zmiany obowiązujących dotąd zasad były konieczne, gdyż, przy obecnym rozwoju medycyny, trudno rozpatrywać przypadki według kryteriów przyjętych w sanktuarium w XIX wieku. Wątpliwości budziło zwłaszcza pojęcie choroby nieuleczalnej oraz wymaganie, aby osoba, która doznała cudownego uzdrowienia, nie była wcześniej leczona. – Każdy z chorych na raka, którzy przyjeżdżają dziś do Lourdes, wcześniej przeszedł chemioterapię. Trudno więc określić co jest zasługą medycyny, a co dziełem nadzwyczajnej interwencji Bożej – wyjaśnia były współprzewodniczący Komitetu prof. François-Bernard Michel, francuski pneumoalergolog z Narodowej Akademii Medycyny.
REKLAMA
Profesor Michel podkreśla, że nie chodzi tu o „cuda z przeceny”, nie ma bowiem mowy o obniżeniu wymogów naukowych w badaniu przypadków uzdrowienia. Brana natomiast będzie pod uwagę zarówno ścisłość naukowa, jak też „wiara i przekonania osoby, która doświadczyła gwałtownej zmiany swego stanu zdrowia”.
Obok pojęcia cudu, które nie uległo zmianie, zostało wprowadzone „pojęcie «wiarygodnego świadectwa» osób, których wyleczenie jest związane z Lourdes”. Międzynarodowy Komitet Medyczny zaczął zajmować się także przypadkami uleczenia z chorób psychicznych i umysłowych. Wiele osób chorych na depresję czy przeżywających osobiste problemy, po pielgrzymce do sanktuarium odzyskuje ochotę do życia, widzi na nowo jego sens – twierdzi prof. Michel.
Ponad 80 proc. uznanych przez Kościół cudów dotyczy kobiet. Większość cudownie uzdrowionych osób pochodziła z Francji (56), a ponadto z Włoch (8), Belgii (3) oraz Austrii, Niemiec i Szwajcarii (po 1). Sześć osób doznało cudu za wstawiennictwem Matki Bożej z Lourdes nie odwiedzając sanktuarium, jednak większość (50) za sprawą kontaktu z wodą z groty Massabielskiej, zazwyczaj poprzez kąpiel w znajdujących się obok niej basenach. Najmłodsza cudownie uzdrowiona osoba miała zaledwie dwa lata.
Papieże w Lourdes
Związek chorych z pirenejskim sanktuarium spowodował, że gdy w 1992 r. Jan Paweł II ustanowił Światowy Dzień Chorego, na jego datę wybrał dzień pierwszego objawienia Matki Bożej w Lourdes – 11 lutego. Tam też, w 1993, 2004 i 2008 r. odbyły się centralne obchody tego Dnia.
Lourdes jest też miejscem narodzin ogólnoświatowego ruchu osób niepełnosprawnych „Wiara i Światło”, założonego przez Jeana Vaniera wraz z Marie-Hélène Mathieu. Powstał on podczas pierwszej międzynarodowej pielgrzymki osób niepełnosprawnych umysłowo, ich rodzin i przyjaciół do sanktuarium Matki Bożej na Wielkanoc 1971 roku.
REKLAMA
Jednak do Lourdes przybywają nie tylko chorzy. Od 1873 r. odbywa się francuska pielgrzymka narodowa organizowana z inicjatywy ojców asumpcjonistów. W pierwszej pielgrzymce wzięły udział 492 osoby. Dziś pątników bywa 10 tys.
Od ponad 60 lat Lourdes jest też celem międzynarodowej pielgrzymki wojskowej. W pierwszej, w 1958 r., uczestniczyli wyłącznie żołnierze francuscy i niemieccy. W następnych latach do udziału w pielgrzymce zapraszani byli żołnierze z innych krajów europejskich oraz Ameryki Północnej i Australii. Polska była w 1991 r. pierwszym krajem z byłego bloku komunistycznego, którego żołnierze uczestniczyli w pielgrzymce.
Wśród pielgrzymujących do Lourdes znalazło się dwóch papieży. Jan Paweł II miał tu przyjechać w 1981 r., by wziąć udział w odbywającym się tam 42. Międzynarodowym Kongresie Eucharystycznym. Uniemożliwił to zamach z 13 maja 1981 r. Papież odwiedził sanktuarium dwa lata później: 14 i 15 sierpnia 1983 r., kiedy przypadała 125. rocznica objawień i 50. rocznica kanonizacji Bernadety. W grocie Massabielskiej Jan Paweł II – tak jak robią to pielgrzymi – zapalił świecę, napił się wody ze źródła, dotknął skały, na której ukazywała się Maryja, bardzo długo modlił się w ciszy, po czym odmówił różaniec. A przemawiając, podkreślił, że w Lourdes „Dziewica bez grzechu przyszła z pomocą grzesznikom. Ukazała nową i nieustanną aktualność pierwszych słów Jezusa w Ewangelii: «Nawróćcie się i wierzcie w Ewangelię»”.
Po raz drugi przyjechał do Lourdes w 2004 r., również 14-15 sierpnia, w 150. rocznicę ogłoszenia dogmatu o Niepokalanym Poczęciu NMP. Była to jego ostatnia zagraniczna podróż, w czasie której z największym wysiłkiem dokończył odprawianie Mszy św. Kilka miesięcy przed śmiercią, siedząc na wózku inwalidzkim jako „chory pośród chorych”, drżącym głosem wypowiedział przejmujące słowa: „Ze wzruszeniem odczuwam, że dotarłem do kresu mej pielgrzymki”. Mieszkał w jednym z pokojów domu opieki dla chorych.
REKLAMA
Jego następca Benedykt XVI przejechał do Lourdes w 2008 r. z okazji 150. rocznicy objawień. Spędził w sanktuarium trzy dni. Odwiedził cztery etapy „drogi jubileuszowej”, którą w tamtym roku przemierzali pielgrzymi: kościół parafialny pw. Najświętszego Serca Pana, w którym ochrzczona była św. Bernadeta; Le Cachot – dawne więzienie, gdzie mieszkała uboga rodzina św. Bernadety w okresie objawień; grotę Massabielską oraz kaplicę szpitalną, gdzie Bernadeta przyjęła I Komunię św. Wziął udział w procesji Maryjnej z zapalonymi świecami i w procesji eucharystycznej. W jednej z homilii ukazał Maryję jako nauczycielkę modlitwy, która powinna być aktem miłości do Boga i ludzi. „Gdy modlimy się z Maryją, nasze serca otwierają się na tych, którzy cierpią” – powiedział Benedykt XVI.
W ub.r. katolickie Radio Notre-Dame zasugerowało, że możliwa jest wizyta papieża Franciszka w Lourdes 11 lutego 2022 r. Tego dnia przypadnie 30. rocznica ustanowienia przez Jana Pawła II Światowego Dnia Chorego, obchodzonego w Kościele katolickim. „Oczywiście, zaprosiłem papieża, kiedy spotkałem się z nim prawie rok temu. Wówczas nie potwierdził, ani nie odmówił. Ale zrozumiałem, że miał takie pragnienie” – powiedział rozgłośni bp Hérouard.
Na papieską wizytę w Lourdes ma nadzieję także mer gminy Tarbes, na terenie której znajduje się sanktuarium, Gérard Trémège, który podjął już kroki, aby oficjalne pismo w tej sprawie zostało wystosowane przez prezydenta Republiki Francuskiej Emmanuela Macrona. Wizyta mogłaby przyczynić się do ożywienia ruchu pielgrzymkowego w Lourdes, który zanotował olbrzymi spadek z powodu pandemii.
REKLAMA
Sanktuarium narodowe
Na 52 hektarach powierzchni sanktuarium znajdują się 22 budowle. Do najczęściej odwiedzanych należą: grota Massabielska, górująca nad nią bazylika Niepokalanego Poczęcia, dolna bazylika Różańcowa oraz pobliska podziemna bazylika św. Piusa X. Tę ostatnią poświęcił w 1958 r. legat papieski kard. Angelo Giuseppe Roncalli, który kilka miesięcy później został papieżem. Gdy dziennikarze poprosili go o kilka słów do Francuzów, bez wahania powtórzył słowa Matki Bożej: „Pokutujcie! Pokutujcie! Pokutujcie!”.
Pielgrzymom przybywającym do Lourdes na stałe posługuje 30 kapelanów, pochodzących z różnych diecezji i zgromadzeń zakonnych, a także siostry z pięciu zgromadzeń. Wspomaga ich ponad 300 stałych i 100 sezonowych pracowników świeckich i około 7 tys. wolontariuszy. Roczne utrzymanie sanktuarium wynosi około 30 mln euro (ponad 130 mln zł), z których 90 proc. pochodzi z ofiar pielgrzymów, darowizn i spadków.
W czerwcu 2019 r. papież Franciszek mianował delegata „ad nutum Sactae Sedis” (podległego bezpośrednio Stolicy Apostolskiej) ds. sanktuarium w Lourdes. Został nim biskup pomocniczy w Lille, Antoine Hérouard. Był to wyraz troski o duszpasterstwo pielgrzymów i o to, by ośrodki kultu maryjnego „coraz bardziej były miejscami modlitwy i świadectwa chrześcijańskiego, odpowiadającymi potrzebom ludu Bożego”, jak napisał papież w liście do bp. Hérouarda.
Nominacja ta była wynikiem wizytacji, jaką przewodniczący Papieskiej Rady ds. Nowej Ewangelizacji abp Rino Fisichella przeprowadził w sanktuarium w Lourdes jako specjalny wysłannik papieski. Ustanowienie „watykańskiego nadzoru” nad sanktuarium było sporym zaskoczeniem, tym bardziej, że nie konsultowano tego kroku z francuskim episkopatem. Mogło się wydawać, że w jakiejś mierze zakwestionowane zostały również dotychczasowe działania ordynariusza diecezji Tarbes i Lourdes bp. Nicolasa Brouweta. W ostatnich latach musiał on sprostać pogłębiającemu się deficytowi w budżecie sanktuarium, co okazało się tym trudniejsze, że w 2103 r. dwukrotnie zostało ono zalane przez powódź. Naprawą finansów zajął się skutecznie były dyrektor Renault. W 2018 r. po raz pierwszy nie było deficytu.
REKLAMA
Bp Hérouard podkreślał jednak, że mianowanie papieskiego delegata nie oznacza, że w sanktuarium dochodziło do jakiś nieprawidłowości i wyjaśniał, że w jego misji nie chodzi o finanse. Sam jest pełen podziwu dla osiągnięć miejscowego ordynariusza. Wskazywał, że celem jego misji jest ożywienie duszpasterstwa, tak aby przesłanie z Lourdes pozostało czytelne, przyciągało pielgrzymów i docierało do współczesnego człowieka.
Tym bardziej, że – jak wyjaśniał sam bp Brouwet – blisko połowa odwiedzających Lourdes, to osoby przybywające indywidualnie, bez opieki duszpasterskiej i grupy pielgrzymkowej. I to właśnie one stanowią nowe wyzwanie duszpasterskie dla gospodarzy sanktuarium i lokalnego Kościoła.
Jedną ze spraw, którą Franciszek zlecił swemu delegatowi było opracowanie dla sanktuarium statusu kanonicznego w Kościele. Jego brak bywał źródłem problemów kompetencyjnych między miejscowym biskupem, rektorem, kapelanami i dyrektorem, którym jest osoba świecka. Do wyboru były trzy możliwości: sanktuarium diecezjalne, narodowe i międzynarodowe.
Działalność sanktuarium w Lourdes wykracza poza ramy diecezji Tarbes i Lourdes, choć jest w niej zakorzenione, bo objawienia Matki Bożej z 1858 r. miały miejsce właśnie tu, a nie gdzieś indziej. Z kolei sanktuarium międzynarodowe, które ma oddziaływanie na cały świat i gromadzi pielgrzymów z różnych jego stron, jest zarządzane bezpośrednio przez Stolicę Apostolską. Są tam więc dwaj biskupi: jeden dla diecezji, drugi dla sanktuarium, co rozrywa więź z diecezją, którą w Lourdes warto zachować.
REKLAMA
Dlatego zdecydowano się na status sanktuarium narodowego (ma go np. Fatima w Portugalii). Jego statuty przyjmuje konferencja episkopatu, dlatego „cały Kościół we Francji jest odpowiedzialny za Lourdes i będzie się po trosze angażował w wewnętrzne życie i zarządzanie sanktuarium”.
Decyzję, podjętą 7 listopada ub.r. przez Konferencję Biskupów Francji, musi jeszcze zatwierdzić Stolica Apostolska. Nowy status niczego nie zmieni dla pielgrzyma przybywającego do Lourdes – uspokajał bp Hérouard.
COVID-19 w Lourdes
Gdy do Francji dotarła pandemia COVID-19, sanktuarium zostało zamknięte 17 marca ub.r. Był to pierwszy taki przypadek od czasów objawień. Pomimo zamknięcia trwała w nim jednak modlitwa, którą prowadzili posługujący w sanktuarium kapłani. Za pośrednictwem internetu uczestniczyły w niej codziennie co najmniej 3 mln osób.
– Przez cały ten czas my kapelani trzymaliśmy straż przed grotą. Tylko my mieliśmy do niej dostęp. Modliliśmy się non stop od rana do wieczora. Czuliśmy się jak Mojżesz z wyciągniętymi rękami. Modliliśmy się za całą ludzkość. Byliśmy niczym płuca tej modlitwy świata. Bo tak wiele osób prosiło nas, byśmy ich reprezentowali przed Maryją, byśmy zanieśli do Niej ich modlitwy. Były dni, że mieliśmy po 1,5 tys. stron tych intencji, imion – powiedział jeden z kapelanów ks. Nicola Ventriglia.
Po dwóch miesiącach, w maju, sanktuarium ponownie otwarto dla pielgrzymów. Jednak początkowo mogli tam przybywać tylko ci pątnicy, którzy mieszkają w promieniu 100 km. Dziennie odwiedzało to miejsce około 2500 osób, w weekendy dwukrotnie więcej. Aby wejść na teren sanktuarium, musieli nosić maseczkę ochronną. Poruszali się w dziesięcioosobowych grupach po wyznaczonych trasach. Mogli się pomodlić przed grotą, wyspowiadać, zapalić świecę i napić wody. Wizyty były z konieczności krótkie.
REKLAMA
Pod koniec maja sanktuarium uczestniczyło w światowym różańcu online z papieżem Franciszkiem. Z kolei 16 lipca można było odbyć wirtualnie światową pielgrzymkę do Lourdes pod hasłem „Lourdes united” (Zjednoczone Lourdes). Piętnaście godzin transmisji na żywo w dziesięciu językach, bezpośrednio z groty objawień obejmowało Msze św. za wszystkie kontynenty, modlitwy różańcowe i procesje, a także przesłania osobistości religijnych i społecznych na temat solidarności, braterstwa, zaangażowania, pomocy, nadziei i poszukiwania sensu. Program zakończył się muzyką na żywo, a także relacjami i archiwalnymi nagraniami wideo, które wyjaśniały historię i znaczenie sanktuarium.
Od lata do Lourdes mogą już przyjeżdżać pątnicy z całej Francji, a nawet z zagranicy. Jednak ich liczba jest ograniczona. Np. na sierpniową narodową pielgrzymkę Francuzów, której przewodniczył kard. Pietro Parolin z Watykanu, przybyła jedynie 500-osobowa reprezentacja wiernych ze wszystkich diecezji. Nadal konieczne jest także przestrzeganie obostrzeń sanitarnych. Przy wejściu na teren sanktuarium liczy się wchodzących,, którzy muszą m.in. zachowywać metrowy dystans fizyczny, nosić maseczki ochronne, używać żelu dezynfekującego na bazie alkoholu. Procesje odbywają w inny sposób niż dotychczas – wierni stoją na swoich miejscach, a figura Matki Bożej jest niesiona pośród nich.
Pod koniec czerwca rektor sanktuarium prał. Olivier Ribadeau Dumas tłumaczył, że gdy nie ma pielgrzymów, dochody sanktuarium są zerowe, tymczasem ma ono 320 etatowych pracowników, którym musi płacić pensje. Dlatego finansowe przetrwanie tego miejsca pielgrzymkowego zależy od ofiarności wiernych.
Pandemia pogrążyła w głębokim kryzysie także samo Lourdes, które również żyje z usług dla pielgrzymów, stanowiących ponad 80 proc. wszystkich przybywających do miasta. Tymczasem 95 proc. zorganizowanych grup odwołało swój przyjazd w 2020 roku. Bez gości przeżywa ono najgorszy sezon turystyczny w swej historii. Otwarto zaledwie jedną trzecią hoteli. – Jeśli uda nam się w tym roku mieć ośmioprocentowe obłożenie, w porównaniu do 66 proc. w normalnych warunkach, to i tak uznam to za sukces, bo pozwoli mi to na opłacenie podstawowych kosztów – mówił France Bleu, prowadzący hotel w pobliżu sanktuarium. Restauracje i kawiarnie straciły połowę klientów. W podobnie trudnej sytuacji znajdują się sklepikarze i sprzedawcy pamiątek. – To bardzo trudny moment w naszej historii, bez konkretnej pomocy ze strony państwa wiele firm nie przetrwa – podkreślił Thierry Lavit, burmistrz tego maryjnego miasta.
Jednak ks. Ribadeau Dumas jest pewien, że „Lourdes się podniesie” i że „jest gotowe przygotować swą przyszłość”.","Paweł Bieliński (KAI
/RV)
/Lourdes",,Lourdes,https://www.niedziela.pl/artykul/64561/Sanktuarium-w-Lourdes---miejsce-cudow
Rezydencja Matki Bożej,"Otoczony blokami kościół jest duchowym i geograficznym sercem osiedla Północ. Nie brakuje tych, którzy z bicia tego serca chętnie korzystają. Witamy w parafii Najświętszej Maryi Panny Częstochowskiej w Częstochowie, w której 7 lutego będą gościć redaktorzy naszego tygodnika podczas kolejnej Niedzieli z „Niedzielą”.","W przerwie między wizytami duszpasterskimi spotykamy się z ks. Zbigniewem Jeżem, który jest proboszczem parafii od października 2020 r. – Ten miesiąc to bardzo nieoczekiwany termin na zmiany personalne – przyznaje. Ta konkretna była wymuszona śmiercią ks. prał. Stanisława Iłczyka, proboszcza parafii św. Wojciecha Biskupa i Męczennika, którego zastąpił były proboszcz parafii Najświętszej Maryi Panny Częstochowskiej ks. Ryszard Umański.
Zobacz zdjęcia: Rezydencja Matki Bożej
Dokładniejsza kolęda
– Jestem mile zaskoczony pierwszymi wizytami duszpasterskimi. Osoby, które zapraszają kapłana do domu, stanowią fundament parafii. One rozumieją Kościół, posługę duszpasterską oraz znaczenie błogosławieństwa rodziny i domu – cieszy się probszcz. Jak zauważa, tegoroczna kolęda, która odbywa się na wyraźne życzenie wiernych, jest „dokładniejsza i głębsza”, przebiega bez pośpiechu. – To okazja, żeby podzielić się problemami, o których parafianie może nie powiedzieliby w kancelarii. W domu czują się bezpieczniej, a ich otwartość jest budująca. Takie rozmowy są też podpowiedzią dla mnie, czego ludzie oczekują od proboszcza – zwraca uwagę gospodarz parafii.
Dojrzali
Osiedle Północ powstało ponad 40 lat temu, a sama parafia – 31 lipca 1995 r. Została wydzielona z parafii św. Wojciecha Biskupa i Męczennika. – Według urzędu skarbowego liczy 6500 wiernych – informuje z uśmiechem ks. Zbigniew Jeż. Trzon wspólnoty stanowią osoby w średnim wieku. – Jeżeli chodzi o dzieci, to nie ma nadzwyczajnej frekwencji, ale zauważa się obecność rodziców młodszego pokolenia z pociechami w kościele. Trochę gorzej wygląda to w przypadku nastolatków, ale nie jest też tak, że nie ma ich w ogóle. Po prostu przechodzą trudny okres w życiu – przedstawia realia proboszcz.
Jak zapewnia, w związku z pandemią COVID-19 kościół jest dezynfekowany 2 razy w tygodniu, przy wejściu do budynku i przy konfesjonałach znajdują się środki dezynfekcyjne dla wiernych, a ci noszą maseczki i zachowują dystans.
REKLAMA
Również dla facetów
Na odwiedziny kapłana po kolędzie z cierpliwością oczekuje Andrzej Bera – wieloletni parafianin, delegat rejonowy Rycerzy Kolumba, zelator męskiej róży różańcowej św. Józefa, który udziela się również w działalności charytatywnej w grupie o. Pio. – Róż jest sporo, bo 15, w tym 2 męskie, co nie jest regułą w każdej parafii. Uważam to za łaskę – mówi z dumą były wielki rycerz. Dzieli się również ciekawą historią. – Kiedy powstała nasza męska róża, zelatorką była... kobieta. Później ktoś poszedł po rozum do głowy – śmieje się Andrzej Bera. To kolejny dowód na to, że kobiety nie mają wyłączności na Różaniec. Mój rozmówca nie ukrywa, że przykładem i wzorem dla mężczyzn, którzy na nim się modlą, jest św. Jan Paweł II. – Poza tym po prostu lubię tę modlitwę – stwierdza.
Rycerze
– Filarem parafii są Rycerze Kolumba. To bardzo pomocna wspólnota, który służy nie tylko radą, ale rękami. W każdej potrzebie można na nich liczyć – mówi z uznaniem ks. Zbigniew Jeż. Do wstąpienia w rycerskie szeregi Andrzeja Berę zachęcił poprzedni proboszcz. – Zawsze miałem poczucie niespełnionego obowiązku pomocy drugiemu człowiekowi, a trudno było zrobić to w pojedynkę. Kiedy dowiedziałem się, że w parafii powstała taka wspólnota i poczytałem o tym, co robi, bez oporów chętnie do niej wstąpiłem – opowiada.
Tyle, ile mogą
Rycerze działają w 4 obszarach: wiara, rodzina, społeczność i życie. Podczas comiesięcznych zebrań podsumowują dotychczasowe działania i planują kolejne. Zawsze w porozumieniu z proboszczem. – Najczęściej są to sprawy bardzo prozaiczne, ale bardzo potrzebne np. sprzątanie kościoła czy odśnieżanie terenu wokół niego – podkreśla Andrzej Bera. Rycerze organizowali w parafii bezpłatne badania w mammobusie i krwiobusie. Włączają się w działania charytatywne np. w przygotowanie paczek czy obiadów dla potrzebujących. Pomagają też w organizacji odpustów czy pikników, a od wielu lat mają „swoją” niedzielną Eucharystię. – Msza św. o 10.30 od lat jest nazywana „rycerską”. Stajemy wtedy przy ołtarzu jako ministranci i lektorzy. Jeżeli jest potrzeba, pomagamy zbierać kolektę – dzieli się Andrzej Bera. Wtóruje mu Stanisław Dziwiński, który również należy do Rycerzy Kolumba, grupy o. Pio i do Żywego Różańca. – Jesteśmy czynnymi parafianami wspomagającymi świeckich i księży. Mamy szerokie pole do działania. Dajemy z siebie tyle, ile możemy – podsumowuje.
REKLAMA
Modlitwa, pomoc i formacja
W parafii działa również charytatywno-modlitewna grupa o. Pio. Jej członkowie pomagają osobom w potrzebie, szczególnie parafianom. Grupa jest niewielka i ma ograniczone możliwości, ale stara się świadczyć regularną i bardzo wymierną pomoc materialną, choćby jednej osobie. W ostatnią sobotę miesiąca zbiera się na modlitwie różańcowej, Mszy św. i spotkaniu.
W parafii działają również: Liturgiczna Służba Ołtarza, krąg biblijny, Pomocnicy Matki Kościoła i bractwo eucharystyczne. Należące do niego osoby deklarują przynajmniej godzinną adorację Najświętszego Sakramentu raz w tygodniu.
Działalność wspólnot pokrzyżowała oczywiście pandemia. – Kilka osób prosiło nawet, żeby organizować spotkania, tak aby one nie obumarły – podkreśla proboszcz.
Dużo modlitwy
Rytm dnia w kościele Najświętszej Maryi Panny Częstochowskiej wyznacza całodzienna adoracja Najświętszego Sakramentu, która trwa codziennie, oprócz niedzieli. W pierwsze poniedziałki miesiąca odmawiana jest nowenna do św. Jana Pawła II. Rycerze Kolumba prowadzą w pierwszy czwartek miesiąca Różaniec w intencji powołań kapłańskich i zakonnych. Tę modlitwę poczytują sobie wręcz za obowiązek. Pierwsza sobota gromadzi na Mszy św., modlitwie różańcowej i wymianie tajemnic wspólnotę Żywego Różańca, którą założyła Genowefa Karol. Raz na miesiąc Różańcem wspólnie modli się też grupa charytatywna, a w pierwszą niedzielę miesiąca rodzice odmawiają dziesięć „zdrowasiek” w intencji dzieci. Środa to z kolei dzień nabożeństwa i Mszy św. do Matki Bożej Częstochowskiej. – Dosyć dużym kultem cieszy się również Boże Miłosierdzie. W bocznej kaplicy mamy oryginalny obraz Jezusa Miłosiernego przywieziony z Wilna – dopowiada ks. Zbigniew Jeż.
REKLAMA
Z jego inicjatywy na ławkach wyłożone są „Modlitwy codzienne po nowemu”, wydane przez Bibliotekę „Niedzieli”. – Udostępniliśmy te modlitewniki, żeby ubogacić i wspomóc w modlitwie osoby, których wiele przychodzi na adorację. Główną ideą było sprowokowanie do modlitwy tych, którzy przychodzą na Mszę św. wcześniej i się nudzą – opowiada proboszcz.
Wypełnić luki
– Przede wszystkim chcemy zreorganizować i uaktywnić wszystkie grupy, które działają w parafii. Myślę, że od Wielkiego Postu zaczniemy funkcjonować na tyle, na ile będzie się dało – odpowiada gospodarz parafii zapytany o najbliższe plany i wyzwania. – W wyniku pandemii siłą rzeczy powstały luki, np. nie ma ciągłej adoracji przez cały dzień, bo ludzie się „wykruszyli”. Będziemy po kolei realizować podstawowe działania duszpasterskie, tak żeby parafia żyła – wyjaśnia.
Złap oddech
Kościół Najświętszej Maryi Panny Częstochowski jest położony w samym sercu osiedla, tak że poza nim pozostaje niewidoczny. Warto do niego zajrzeć, aby odkryć sam budynek i parafię, którą poprzedni proboszcz nazywał „letnią rezydencją Matki Bożej”. – Zapraszam do tego, aby zobaczyć, że taka „rezydencja” w Częstochowie jest. Polecam szczególnie adorację, jeżeli ktoś chce się wyciszyć i złapać oddech pośród codzienności – zachęca ks. Zbigniew Jeż.",Maciej Orman,https://www.niedziela.pl/numer/2020/14,Częstochowa,https://www.niedziela.pl/artykul/64541/Rezydencja-Matki-Bozej
Hiszpania: prawie 5 tys. osób zakonnych stracił w ostatnich 4 latach Kościół katolicki,"W ciągu ostatnich czterech lat Kościół w Hiszpanii stracił prawie 5 tys. osób zakonnych, czyli średnio ok. 1,2 tys. rocznie. Zdecydowana większość tych ubytków jest wynikiem zgonów, w ostatnim czasie, przede wszystkim z powodu Covid-19, ale także wskutek podeszłego wieku wielu zakonników i zakonnic. Te i wiele innych danych ujawnił w rozmowie z portalem Europa Press sekretarz generalny Hiszpańskiej Konferencji Osób Zakonnych (CONFER) o. Jesús Miguel Zamora z okazji obchodzonego 2 lutego Światowego Dnia Życia Konsekrowanego.","Wskazał, że na podstawie materiałów, nadesłanych przez poszczególne zakony i zgromadzenia, do września 2020 w Hiszpanii zmarły 403 osoby zakonne tylko z powodu zakażenia koronawirusem. Jednocześnie zauważył, że zwykle na jesiennym zgromadzeniu CONFER, które odbywało się w listopadzie, przedstawiano najnowsze i najpełniejsze liczby dotyczące m.in. zgonów, ale z powodu pandemii trzeba było przełożyć je na czerwiec br. i dopiero wtedy będą znane bieżące statystyki.
Według sekretarza generalnego w kraju pracuje obecnie 37286 zakonników i zakonnic, przy czym 3/4 tej liczby stanowią kobiety. Osoby te należą do 4641 wspólnot zakonnych: 3322 żeńskich i 1319 męskich.
""Pandemia uderzyła bardzo pod względem liczbowym w życie konsekrowane, powodując liczne zgony i ta sytuacja budzi w nas pewne obawy i ból"" – powiedział o. Zamora. Jednocześnie zaznaczył, że towarzyszy temu ""wielka nadzieja"", gdyż – jak podkreślił – życie zakonne ""znajduje wsparcie w wierze"". Dlatego, mimo całego tego zła, życie konsekrowane wyszło ""umocnione"" z pandemii i ""zwielokrotniło"" swe posługiwanie osobom chorym, samotnym i wszystkim potrzebującym – stwierdził mówca. Wyraził przekonanie, że obecna sytuacja zdrowotna nie zmusiła młodych ludzi do odrzucenia swego powołania do życia zakonnego, gdyż liczba nowicjuszek i nowicjuszy utrzymała się na tym samym poziomie co w latach ubiegłych – koło 300, w tym 215 to kobiety.
W tym czasie zgromadzenia kongregacje musiały „rozpracować” nowicjuszy, a niektóre umożliwiły im dokonanie wyboru, czy mają zamieszkać z zakonnikami, czy wrócić do swoich domów, aby towarzyszyć swym rodzinom, nie tracąc przy tym chwil spotkania. Według Zamory pandemia wymusiła również na wspólnotach zakonnych konieczność „przebudzenia się” i ""gonienia"" nowych technologii. Dlatego w ubiegłym roku zwołały one i łączyły się z innymi za pośrednictwem wielu wideokonferencji i webinarów.
REKLAMA
Sekretarz generalny CONFER odniósł się także do niedawnego ujawnienia przez Towarzystwo Jezusowe raportu o 81 przypadkach seksualnego wykorzystywania małoletnich przez 65 członków tego zakonu w Hiszpanii w latach 1927-2005. Przypomniał, że jego organizacja ""zawsze mówiła, że prawda zajaśnieje i że trzeba słuchać ofiar"". Dodał, że ""nie ma sensu cokolwiek ukrywać i niestety musimy mieć świadomość, że były to sytuacje, które nie miały w sobie nic braterskiego i trzeba prosić o wielkie wybaczenie ofiary tych przestępstw w Kościele"". Zdaniem zakonnika należy podejmować działania, aby prawda wyszła na jaw i każdy zakon i zgromadzenie powinno się tym zająć.
Zamora opowiedział się ponadto za zadośćuczynieniem ofiarom tych przestępstw przez zakony, jeśli wymaga tego bieg sprawy. ""Należy pomagać poszkodowanym nie tylko za pomocą pieniędzy"" – uściślił sekretarz generalny CONFER.","kg (KAI
/)
/Madryt",,Hiszpania,https://www.niedziela.pl/artykul/64491/Hiszpania-prawie-5-tys-osob-zakonnych
Papież: Biblia była i jest dla muzyki źródłem inspiracji,"Na kluczowe znaczenie muzyki sakralnej w liturgii i ewangelizacji wskazał Papież w wideoprzesłaniu do uczestników rozpoczętego dziś międzynarodowego kongresu o muzyce, zorganizowanego przez Papieską Radę Kultury. Z konieczności odbywa się on w formie wirtualnej. Jego temat to „Kościół i muzyka: teksty i konteksty”.","Franciszek zauważył, że zachętę do rozwijania muzyki sakralnej znajdujemy w Piśmie Świętym. Prorok Izajasz wzywa bowiem wierzących: „Śpiewajcie Panu pieśń nową, chwałę Jego od krańców ziemi!” (Iz 42, 10).
„Jak wiadomo Biblia zainspirowała niezliczone utwory muzyczne, w tym dzieła o fundamentalnym znaczeniu dla historii muzyki. Pomyślmy o chorale gregoriańskim, Palestrinie, Bachu. Biblia zainspirowała wielką różnorodność kompozycji na pięciu kontynentach. Także różni współcześni kompozytorzy konfrontują się z tekstami sakralnymi. Wiele wspólnot kościelnych interpretowały te teksty czy to według nowych form muzycznych czy też poprzez odkrycie dawnego dziedzictwa. Muzyczna spuścizna Kościoła jest dość różnorodna i może służyć nie tylko liturgii, lecz można ją wykonywać na koncertach, w szkole i katechezie, a nawet w teatrze“ – powiedział Ojciec Święty.","Krzysztof Bronk
/vaticannews
/Watykan (KAI)",https://www.niedziela.pl/numer/2012/52,Biblia,https://www.niedziela.pl/artykul/64474/Papiez-Biblia-byla-i-jest-dla-muzyki
Tutaj panuje atmosfera modlitwy,"Rozmowa o wierze, o Medjugorie i o drodze, która nas czeka...","- Jest nowa - to znaczy, że odnawiamy to, co zostało zagubione, coś, co się zestarzało, co zamarło w naszym Kościele – powiedział na temat nowej ewangelizacji w Medjugorie abp Henryk Hoser w rozmowie ks. Łukaszem Gołasiem SAC.
Ks. Łukasz Gołaś:- Księże arcybiskupie, chciałbym rozpocząć naszą rozmowę od miejsca, w którym się znajdujemy. Już kilka razy mówiliśmy o Medjugorie - i w tym miejscu, i w Polsce - o tym ważnym duszpastersko miejscu. Kilka dni temu ksiądz arcybiskup powiedział w czasie kongresu zorganizowanego przez niemieckie stowarzyszenie „Medjugorie”, że to miejsce pielgrzymkowe, to jest taki swoisty model nowej ewangelizacji. Jaka ewangelizacja ma tu miejsce?
Abp Henryk Hoser: - Jest nowa - to znaczy, że odnawiamy to, co zostało zagubione, coś, co się zestarzało, co zamarło w naszym Kościele. A zamarło wiele rzeczy. Zamarła żywa wiara. Żywa wiara karmi się modlitwą - zawsze uważałem, że wstępem do utraty wiary jest zanik modlitwy, zaprzestanie modlenia się. Wynika to z tego, że modlitwa jest bezpośrednim dialogiem z Bogiem żywym i prawdziwym. Wiara w pierwszej kolejności polega na związku życiowym z Bogiem – naszym Stworzycielem i Odkupicielem. Mówiąc językiem współczesnym – z naszym ratownikiem. Kontakt z Nim jest podstawą wiary, dopiero później przychodzi wiara w Kościół, który powstał z woli Jezusa Chrystusa i z którym Jezus się identyfikuje. Dla Jezusa Kościół to Mistyczne Ciało, tzn. my – wszyscy razem, żyjący w związku z Nim, stanowimy Jego Mistyczne Ciało i powinniśmy tak działać w świecie, jak On działał, gdy był wśród nas, w Swoim ciele i krwi – jako żywy człowiek. Głosił Dobrą Nowinę o Królestwie Bożym. To jest istota przekazu ewangelicznego. Ale jednocześnie ten przekaz ewangeliczny jest świadectwem. My, głosząc Jezusa Chrystusa, dzielimy się tym, czego doznajemy sami jako ludzie wierzący, jako ci, którzy są z Nim w życiowym kontakcie, dla których wiara jest obecna w życiu, a życie jest wpisane w naszą wiarę. To są elementy, które uległy pewnemu zatraceniu. Wiara stała się powierzchowna, rytualna. Stała się zwyczajem, może obowiązkiem, a nie relacją miłości i zaufania. Wiara właściwie polega na zaufaniu. W niektórych językach obcych jest podobieństwo słów „wiara” i „zaufanie”. A zatem, musimy przywrócić to, co zagubiliśmy. Tym się charakteryzuje Medjugorie, dlatego, że tutaj panuje atmosfera modlitwy. Odczuwają to wszyscy. Panuje atmosfera milczenia, poczucie pokoju. Jednocześnie następuje połącznie ruchu i modlitwy. Są tu ścieżki różańcowe wszystkich tajemnic różańca, są dwie drogi krzyżowe; jedna wiedzie na wysoką Górę Krzyża Świętego – Kriżevac. Jednocześnie mamy bardzo ważne przeżycie, jakim jest główna Msza Święta wieczorna w dni powszednie (Msze Święte niedzielne oczywiście też). Przedłużeniem tych Mszy jest adoracja Najświętszego Sakramentu, kiedy jesteśmy w pobliżu żywego Jezusa, prawdziwego Chrystusa w postaci Jego Ciała. Chciałbym tu przypomnieć, że w Księdze Malachiasza jest napisane bardzo ważne zdanie, które odnosi się do tego momentu adoracji Najświętszego Sakramentu: „Dla tych, którzy czczą moje imię, wzejdzie Słońce Sprawiedliwości i w Jego promieniach znajdą uzdrowienie” (por. Ml 3,20). Eksponując się na działanie tego Słońca (które z resztą w monstrancji faktycznie przypomina słońce), przez samą bliskość i obecność, doznajemy uzdrowienia duszy i ciała. Stąd tak ważne tutaj są momenty adoracji, które też są przeprowadzane w ciszy przerywanej krótkimi, kilkuzdaniowymi refleksjami czy interludiami muzycznymi. To są elementy proste, ale zagubione w naszej codzienności, kiedy nie odkrywamy głębi np. Mszy Świętej, w której uczestniczymy, tylko kierujemy się tym, czy ksiądz mówi dobre, czy złe kazania. To jest zupełnie drugorzędne. Powinniśmy nadstawić uszy na to, co mówi nam Słowo Boże czytane w Kościele: pierwsze czy drugie czytanie (w uroczystościach) i Ewangelia, codziennie przekazywana nam wszystkim. To są elementy Pisma Świętego, które są nam dane, a od których idziemy do Komunii Świętej: najpierw z Bogiem, a potem z ludźmi. Ciągle przypominam ludziom, że krzyż ma dwie belki: pionowa jest dłuższa od poziomej. Pozioma zaś zawisła na pionowej. Nasza relacja wertykalna, relacja z Bogiem niesie nasze wszystkie relacje z bliźnimi, co jest symbolizowane belką poziomą i rozpiętymi na niej ramionami Jezusa Chrystusa.
REKLAMA
Ks. Gołaś: - Kiedy doświadczymy Medjugorie, przyjeżdżając tutaj – doświadczymy przede wszystkim otrzymywanych tu sakramentów. Sakrament pokuty i pojednania – spowiedzi, Eucharystia, Najświętszy Sakrament, w który się wpatrujemy, a o którym ksiądz arcybiskup przed chwilą powiedział. Umacniamy naszą wiarę, którą, jak ksiądz arcybiskup wspomniał, utraciliśmy. Widzimy dzisiaj, co dzieje się na świecie i w Polsce. Czas pandemii pokazał nam wiele i dał wiele do myślenia. Nagle na ulice wychodzą przeciwnicy życia, krzyczą obraźliwie hasła. Przecież to w większości są ludzie ochrzczeni. W większości byli katechizowani, przystąpili do sakramentu bierzmowania. Pojawią się tzw. „katoliccy dziennikarze”, którzy piszą na różne sposoby o tym, że Kościół wciąż nie chce wsłuchiwać się w ludzi. Można by tu cytować wiele takich wypowiedzi. Kiedy patrzę na to miejsce, tu – w Medjugorie, widzę inny Kościół. Kościół, który się modli, wznosi tę modlitwę i który pragnie sakramentów i je otrzymuje. To słyszymy chociażby w świadectwach. O Kościele, który wie, gdzie iść – do Matki, która zawsze przyjmuje. Jak dzisiaj odwrócić myślenie tych ludzi, którzy wychodzą na ulice? Co zrobić, by nie utracili do końca swojej wiary, swojej przynależności do Jezusa i Maryi?
REKLAMA
ks. Łukasz Gołaś SAC
Abp Hoser: - Nawrócenie, jak to widzimy w Medjugorie, jest dziełem samego Boga. Tu przychodzą ludzie bardzo zagubieni. Ci, którzy praktykowali aborcję, którzy polegli w oparach alkoholu. Ci, którzy byli przez lata zatruwani narkotykami. Tutaj doznają, można tak powiedzieć, cudownego nawrócenia. I to nie jest ich dzieło. To jest dzieło Boga. To są ludzie pogubieni tak bardzo, że praktycznie są w stanie rozpaczy i nie bardzo wiedzą, dokąd idą. Widzą, że ulegają degradacji, ulegają głębokiemu zatraceniu godności ludzkiej. W związku z tym tutaj przyjeżdżają – często nie wiedząc, co ich tutaj spotka. I okazuje się, że tu jest działanie bardzo silnej łaski Bożej, która powoduje te nadzwyczajne nawrócenia. Wracają stąd zupełnie inni. Spotykam bardzo wielu takich ludzi.
REKLAMA
Jest jeszcze jeden fenomen tego miejsca. Mianowicie ci, którzy tu raz przyjechali, mają bardzo silną potrzebę powrotu, dlatego, że to jest źródło, z którego bije prawda o Bogu i łaska: uzdrawiająca, podnosząca leżących. Ta łaska, która daje nowe perspektywy. Która daje nowe siły, nowe moce, by iść przez życie. Łaska, która pokazuje właściwą drogę. Dotyka osób kompletnie zagubionych, którzy się tutaj odnajdują. W takiej sytuacji są ci, którzy chodzą po ulicach i żądają śmierci dla dzieci poczętych. Śmierci, która następuje w łonie matek. To jest zupełnie bulwersująca sytuacja, kiedy matka zabija swoje dziecko w niej samej. A matka przecież (na tym z resztą polega macierzyństwo) jest nosicielką życia, dawczynią życia. Jest tu podwójny dramat, dlatego że nie tylko matka się pozbywa dziecka, skazując je na śmierć, ale też ojciec dziecka jest zupełnie nieistniejący, zupełnie odsuwa się od odpowiedzialności. A każdy ojciec biologiczny dziecka jest tak samo odpowiedzialny za aborcję, jak matka. A więc jest to dramat zupełnie niebywały. Szczególnie jeżeli zdajemy sobie sprawę, że zwieńczeniem stworzenia jest człowiek; że to jego godność jest najwyższa z tego wszystkiego, co widzimy wokół siebie (zaraz po Bogu, dlatego że jest stworzony na Jego obraz i podobieństwo).
REKLAMA
Osobiście po przeżyciu strasznego ludobójstwa w Rwandzie uświadomiłem sobie, że ludobójstwo jest jednocześnie „Bogobójstwem”. Właśnie przez zabicie człowieka – obrazu Bożego i faktu przynależności każdego człowieka do Boga, który daje mu nieśmiertelne tchnienie. Jest to niesłychanie wielki dramat, który dokonuje się na naszych ulicach. Pierwszy raz w historii Polski ludzie, którzy są w większości ochrzczeni, profanują Kościoły, posługują się językiem kloacznym, niegodnym człowieka. Przypomnę tutaj: godność jest miarą wartości człowieka. Jaka to jest godność tych osób, które lżą Boga i niszczą człowieka?

PODZIEL SIĘ CYTATEM
Ks. Gołaś: - No właśnie. Przy okazji my, jako kapłani, jako Kościół „obrywamy”, ale też jesteśmy w pewnym sensie zobowiązani do tego, żeby ewangelizować tych ludzi. Jak do nich dotrzeć? Do takiego młodego człowieka chociażby, czternasto- czy piętnastolatka, który wychodzi na ulicę. Albo do tego małego dziecka, które wychodzi z rodzicami, również trzyma te transparenty, wykrzykuje te brzydkie słowa.
REKLAMA
Abp Hoser: - Na pewno nie nawrócimy ich na ulicy. Nie ma sensu w ogóle tam z nimi wchodzić w kontakt, dopóki oni tam manifestują. Ale są inne momenty, gdzie to oddziaływanie jest możliwe, np. ze strony rodziny tych osób, które manifestują: matek, ojców, dziadków, babć. Ludzi, którzy są zatroskani o postawę swoich dzieci. Jest też możliwość oddziaływania poprzez środowisko życia. Czy to zawodowe, czy środowiskowe i w innym tego słowa znaczeniu. Zawsze kontakt indywidualny jest okazją do uświadomienia ludziom, jak bardzo się gubią.

PODZIEL SIĘ CYTATEM
Bo można różnie te kobiety wrzeszczące oceniać, ale one są przede wszystkim ofiarami samych siebie. One sobie niesłychanie szkodzą przez to, co robią. I będzie im bardzo trudno z tego wyjść. Wydaje mi się, że nasza modlitwa, by otrzymały łaskę nawrócenia, jest niesłychanie ważna. Dzisiaj czytaliśmy ten fragment Ewangelii, gdzie Pan Jezus przepłynął z Morza Galilejskiego do Dekapolu. Dekapol był społeczeństwem zdegenerowanym. Te świnie, w które Jezus wpędził legion diabłów, są tego symbolem. I te świnie poległy również w tym epizodzie, a Pan Jezus tam głosił zupełnie coś innego, coś przeciwnego. Sam fakt, że tego nieszczęśnika, w którym przebywał cały legion diabłów, który był takim wydarzeniem, że wszyscy o tym mówili i widzieli tego człowieka uzdrowionego, a on przedtem szalał, rzucał kamieniami, rwał pęta, w które go zamykali, rwał łańcuchy, którymi go krępowali. Zobaczyli normalnego człowieka, który chwalił Jezusa Chrystusa. Jest to jakiś symbol dzisiejszych czasów, kiedy musimy widzieć, jak taki człowiek nawrócony może wiele dobrego zrobić. Ten nawrócony prosił Jezusa, żeby mógł z Nim odpłynąć, żeby z Nim kontynuować swoje życie poza swoją ojczyzną. I Jezus mu powiedział: „Nie. Ty musisz tutaj zostać, bo Ty tu jesteś potrzebny.”
REKLAMA
Ks. Gołaś: - Kiedy dziś wychodzimy na miasto Medjugorie, widzimy wielkie pustki. Wczoraj i dziś przeszedłem dwa razy, wzdłuż i wszerz niektóre ulice. Kiedy patrzę na ten plac modlitwy, to nikogo tam nie ma. Wiadomo, mamy pandemię, jest Covid. Ale ludzie poprzez środki masowego przekazu, poprzez przekaz, który płynie stąd w kilkunastu językach na cały świat, uczestniczą w tych świętych liturgiach, które mają tu miejsce. Ostatnio chociażby kongres, którego słuchało lub oglądało sześć milionów ludzi z całego świata. To bardzo dużo. Pomimo tego, że te granice są pozamykane, ludzi „coś ciągnie tutaj”, do Medjugorie, do tego świętego miejsca. Co dzisiaj przekazać drugiemu człowiekowi przed Wielkim Postem, który już kilka tygodni? Jakie orędzie, stąd, z Medjugorie, ksiądz arcybiskup może nam przekazać?
REKLAMA
Abp Hoser:
- Przede wszystkim orędzie nadziei. Że przyszłość może być lepsza. Co mnie uderzyło, gdy czytałem różne teksty papieża Benedykta XVI to to, że on ciągle wskazuje na to, że wiara dotyczy przyszłości. Że wiara odnosi się do przyszłości. I taką wiarę powinniśmy w sobie mieć. Wiarę w to, że ona prowadzi nas do lepszej przyszłości, otwiera nam nowe perspektywy.

PODZIEL SIĘ CYTATEM
Zapewnia nam nowe, lepsze życie. Taka jest jej funkcja. Człowiek wierzący nie obawia się tego, co ma nastąpić, dlatego, że wie to, czego doświadczyli apostołowie po zmartwychwstaniu Jezusa. Pana, który im powiedział: „Idźcie do Galilei, Ja was tam wyprzedzę. Ja już będę tam na was czekał”. W każdej sytuacji, która nam się zdarzy, Jezus już jest. Już tam nas oczekuje. Tylko potrzeba nam odkryć Jego obecność w tych sytuacjach. Żeby nie być samymi. To jest główne przesłanie nasze, przesłanie nadziei. My musimy być ludźmi nadziei. W tych ponurych czasach święty Paweł radzi nam, byśmy pocieszali innych ludzi tą pociechą, którą od Boga otrzymujemy. (por. 2 Kor 1,4). Musimy odkryć tę dynamikę Bożego działania w naszym życiu, by pocieszyć w ten sposób wszystkich innych.
REKLAMA
Ks. Gołaś: - Bardzo dziękuję za rozmowę i za to spotkanie. Dziękuję, że mogliśmy po raz kolejny w naszym radio choć troszeczkę porozmawiać o wierze i o tym ważnym miejscu, jakim jest Medjugorie. A przede wszystkim o tej drodze, która nas czeka. Dziękuję za rozmowę.
Abp Hoser: Bóg zapłać i zapraszam wszystkich serdecznie do Medjugorie.",Rozmawiał ks. Łukasz Gołaś SAC,https://www.niedziela.pl/numer/2015/35,abp Henryk Hoser,https://www.niedziela.pl/artykul/64459/Tutaj-panuje-atmosfera-modlitwy
„Duszpasterstwo w czasie pandemii” – specjalna publikacja do programu duszpasterskiego 2021,"Krytykę błędnych postaw kaznodziejskich, mocne i słabe strony duszpasterstwa w czasie epidemii oraz m.in. opis metod i narzędzi do nauki katechezy online w tym szczególnym okresie zawiera specjalny zeszyt przygotowany przez Komisję Duszpasterstwa Konferencji Episkopatu Polski. Publikacja jest częścią materiałów do programu duszpasterskiego na rok 2020/2021.","Jak przypomina we wstępie abp Wiktor Skworc, przewodniczący Komisji Duszpasterstwa KEP, w wyniku ogłoszenia stanu epidemicznego życie społeczne, gospodarcze i religijne przeniosło się w dużej mierze do internetu. Społeczeństwo do dziś zdalnie pracuje, uczy się i uczestniczy w praktykach religijnych, zwłaszcza w niedzielnej Eucharystii, która była i jest transmitowana we wszystkich środkach komunikacji społecznej.
„Wydaje się, że duszpasterze razem ze swymi sprzymierzeńcami odczytali tę nową sytuację jako wezwanie i duszpasterską szansę, co dało możliwość zachowania ciągłości formacji i duszpasterstwa, ewangelizacji i sprawowania sakramentalnej posługi” – stwierdził abp Skworc.
Jak jednak zaznaczył, z pewnością nie udało się w tej nadzwyczajnej sytuacji uniknąć błędów – dlatego też wszelkie krytyczne uwagi powinny być przeanalizowane, a wnioski włączone w program duszpasterski, który powinien inspirować i mobilizować do angażowania się w niekończące się dzieło ewangelizacji.
W pierwszej części publikacji przypomniane zostało nauczanie papieskie i dokumenty Kościoła, takie jak modlitwa papieża Franciszka na placu św. Piotra o ustanie pandemii, dekret w czasie COVID-19 Kongregacji ds. Kultu Bożego i Dyscypliny Sakramentów czy Dekret Penitencjarii Apostolskiej odnośnie do przyznania specjalnych odpustów dla wiernych w obecnej sytuacji pandemii. Publikacja wspomina też o licznych dokumentach duszpasterskich Episkopatu Polski wydanych po wybuchu pandemii. W drugiej części omówiono wybrane zagadnienia teologiczne i duszpasterskie „praxis” aż do kwestii zdalnej katechizacji.

PODZIEL SIĘ CYTATEM
REKLAMA
Przedstawiając najpierw założenia programu duszpasterskiego Kościoła w Polsce na lata 2019-2022, o. dr hab. Jerzy Brusiło OFMCOnv (Uniwersytet Papieski Jana Pawła II) zaznacza, że wbrew hasłu tego programu („Eucharystia daje życie”) w praktyce duszpasterskiej zamkniętych kościołów, odwołanych nabożeństw czy lęku przed zgromadzeniem ludzi kryła się choroba i śmierć, która w Chinach, a potem na całym świecie, w tym w Polsce, odebrała życie tysiącom zakażonych koronawirusem.
„Pandemia trwa nadal, zagrażając wszystkim ludziom, a dla katolików w Polsce i pewnie dla wszystkich ludzi wierzących na świecie okazuje się także „wielką tajemnicą wiary” – co było hasłem pierwszego roku programu duszpasterskiego o Eucharystii. To rzeczywiście tajemnica wiary, bo gdy w Wielki Czwartek mieliśmy właśnie świętować ustanowienie Eucharystii, względy bezpieczeństwa i konieczność odosobnienia wiernych spowodowała zamknięcie kościołów i odwołanie liturgii” – pisze o. Brusiło.
Jak zaznacza: „Nie dość mamy w Kościele polskim problemów z laicyzacją życia religijnego, dechrystianizacją kultury, postępującym permisywizmem moralnym i ideologią gender, konsumpcjonizmem i podziałami w życiu społecznym, to jeszcze odizolowanie od sakramentów świętych, rozbicie wspólnoty kościelnej i osamotnienie w warunkach kwarantanny spowodowało nagłą i radykalną, niezwykle trudną sytuację duszpasterską, której najważniejszym przejawem jest problem z udziałem we Mszy św. i możliwość bezpiecznego przystępowania do Komunii Świętej”.
REKLAMA
W konkluzji o. Brusiło podkreśla, że program duszpasterski o Eucharystii jest nadal aktualny a w Adwencie 2020 r. wszedł w drugi etap realizacji pod hasłem „Zgromadzeni na świętej wieczerzy”. Zastanawia się natomiast, czy założenia programu zostaną w obecnej sytuacji wypełnione a ich realizacja będzie odpowiedzią na problemy wiary, duszpasterstwa i Kościoła wynikłe z trwającej wciąż pandemii: „Czy nie będą potrzebne korekty programu, aby skuteczniej przeciwstawić się ograniczeniom w praktyce Eucharystii i utrudnieniom duszpasterstwa w warunkach epidemicznych?”.
„Mimo doświadczenia epidemii i spowodowanej przez nią śmierci, mimo izolacji, osamotnienia, lęku i cierpienia, dzięki Eucharystii, jej celebracji, Komunii, adoracji i łask jednak Bóg jest z nami i daje nam życie. Wbrew ‘upadkom pod krzyżem pandemii’ – ‘Eucharystia daje życie’, jak proroczo głosi hasło pierwszego roku programu duszpasterskiego, i daje ‘nadzieję, aby to ona [Eucharystia] umocniła i wspierała wszystkie środki i możliwe drogi, które mogą nam pomóc strzec siebie oraz strzec innych” – podsumowuje o. dr hab. Jerzy Brusiło.
Opisując mocne i słabe strony duszpasterstwa w Polsce w czasie pandemii ks. dr Przemysław Sawa (Instytut Nauk Teologicznych, Uniwersytet Śląski) wskazał, że ograniczenia w korzystaniu z sakramentów uzmysłowiły wielu katolikom wartość sakramentów oraz wewnętrzne cierpienie z tęsknoty za Eucharystią. Jednocześnie wielu doceniło wartość wspólnej modlitwy, która cementuje poczucie jedności. Temu doświadczeniu służyły liczne transmisje liturgii i modlitw, zwłaszcza narodowego Różańca podejmowanego codziennie od marca przez wielu Polaków w kraju i zagranicą.
REKLAMA
Epidemia odsłoniła jednocześnie źródła poważnego kryzysu w Kościele. Znalazło to wyraz zwłaszcza w rozpowszechnianiu błędnych poglądów teologicznych, m.in. odnośnie do rozumienia Eucharystii czy sakramentaliów, objawień prywatnych, zakresu pobożności maryjnej. Co gorsza – zdaniem autora – „daje się zauważyć coraz większa radykalizacja kaznodziejów czy grup wiernych będących w opozycji wobec nauczania biskupów lub podejmujących pobożność budowaną na błędnych postawach” (np. spiskowe teorie dziejów).
„Wobec tego konieczna jest solidna formacja duchowa duchownych i świeckich, gdyż wielu z nich uległo fałszywym poglądom teologicznym” – stwierdza ks. dr Sawa.
Jego zdaniem, Kościół powinien zająć odważne stanowisko wobec tych problemów. Chodzi przede wszystkim o solidne zaangażowanie w nową ewangelizację, czyli w odnowioną misyjność wszystkich podmiotów kościelnych (wspólnot, parafii, zakonów, diecezji), rozwój atrakcyjnej w formie katechezy dla dorosłych, młodzieży i dzieci, a zwłaszcza odważniejszą promocję wspólnot, ruchów i stowarzyszeń podejmujących formację wiernych. Niezbędne jest też wprowadzanie w autentyczną duchowość chrześcijańską.
Ks. dr hab. Dariusz Lipiec (KUL) proponuje rozwijanie w dobie pandemii formy duszpasterstwa indywidualnego, jaką jest rozmowa duszpasterska. Jest ona skierowana do poszczególnych wiernych i zmierza do zaspokojenia ich indywidualnych potrzeb religijnych. Duszpasterstwo w Polsce stosuje ją w sytuacjach związanych z przygotowaniem do sakramentów chrztu, małżeństwa i chorych. Rozmowa taka jest też uważana za ważną podczas duszpasterskich odwiedzin rodzin, w pracy z ludźmi chorymi, jako element szafowania sakramentu pokuty i pojednania oraz w pracy z młodymi dorosłymi.

PODZIEL SIĘ CYTATEM
REKLAMA
Zdaniem ks. Lipca, okoliczności pandemii są w tym kontekście swego rodzaju wyzwaniem dla duchownych prowadzących zarówno rozmowy w kancelarii, jak i podczas domowych odwiedzin. Dzięki takim rozmowom mogą oni umacniać wiernych oraz podejmować próby korygowania niewłaściwych opinii i postaw.
Z kolei ks. dr hab. Przemysław Artemiuk wspomina w zbiorowej publikacji o „kaznodziejskich manowcach”. Jego zdaniem bowiem, w pandemii internetowi kaznodzieje, zyskujący popularność i rozpoznawalność, „nierzadko schodzą na manowce, ciągnąc za sobą nie zawsze świadomych tego słuchaczy”. Co w ich przepowiadaniu może niepokoić?
Autor mówi przede wszystkim o postawie kaznodziei-celebryty. „W sieci nie tylko głoszą rekolekcje, nauczają, ale także uczą gotowania i promują gry. Często ich medialne projekty bywają szumnie określane mianem ewangelizacji, niejednokrotnie jednak nie maja z nią wiele wspólnego. W przekazie przede wszystkim eksponują siebie” – stwierdza ks. Artemiuk.
REKLAMA
Przekazom współczesnych kaznodziejów nieraz towarzyszy „bardzo uproszczona wizja duchowości”. W zależności od własnych fascynacji czy upodobań sugerują słuchaczom konkretne metody modlitewno-ascetyczne. Pomijając wolność wyboru, absolutyzują własne doświadczenia. „To, co jest dobre lub skuteczne w ich życiu, staje się dla innych konieczne i niezbędne” – pisze ks. Artemiuk.
Autor krytykuje też inne postawy kaznodziejskie, jak emocjonalne uzależnienie słuchacza od własnego przekazu, co u wielu wiernych „zdecydowanie przekracza ramy fascynacji” czy niebezpieczny ekskluzywizm. Wyraża się on w przekonaniu, że tylko oni głoszą prawdziwą naukę, a zbawienia można w pełni doświadczyć, podążając za ich radami.
Ważnym wątkiem nauczania w kontekście pandemii zostaje wezwanie do pokuty i ten element kaznodziejskich praktyk nie jest zdaniem autora wolny od błędów. Pokuta bywa bowiem postrzegana jako antidotum na wszystkie bolączki człowieka i świata. W ten sposób przepowiadający, koncentrując się na kwestii pokuty, upodabniają się do średniowiecznych milenarystów. Podobnie jak oni stosują strach jako swoistą metodę pedagogiczną. Taka postawa promuje rozwój lękliwej pobożności, w której kwestia zasługiwania i wizja karzącego Boga zajmują centralne miejsce.
Wreszcie zauważalne jest deprecjonowanie przez kaznodziejów psychoterapii. „W psychologach i terapeutach należy widzieć sprzymierzeńców, którzy służą swoją fachową pomocą człowiekowi. Wierzący, akceptujący własną historię życia, będzie szukał dojrzałem formy duchowości. Nie da się zwieść tanim hasłom kaznodziejów, którzy chcieliby nim manipulować. Może dlatego wielu z nich tak łatwo przychodzi krytykowanie psychoterapeutów. Postrzegają ich bowiem jako konkurentów” – konkluduje ks. Przemysław Artemiuk.
REKLAMA
Interesującą częścią publikacji jest przegląd wybranych narzędzi technologii informatycznych służących w czasie pandemii do nauczania religii w szkole. Autorzy zauważają, że choć początkowo problemem okazał się dostęp do materiałów multimedialnych (dostępność do podobnych narzędzi w przypadku innych przedmiotów była jednak większa), to ostatecznie zdalne nauczanie w szkołach w czasie pandemii pozwoliło odkryć bogactwo pomocy dydaktycznych, których wykorzystanie stało się niezbędne w prowadzeniu katechezy online. Chodzi nie tylko o strony wydawców podręczników do religii, ale też liczne w sieci serwisy wspomagające, blogi czy kanały katechetyczne wyzwalające kreatywność samych nauczycieli.
„Duszpasterstwo w czasie pandemii. Zeszyt specjalny do programu duszpasterskiego Kościoła katolickiego w Polsce na rok 2020/2021”. Pod red. ks. dr. hab. Jana Bartoszka, ks. mgr lic. Romana Chromego, ks. dr. Krystiana Piechaczka (Sekretariat Komisji Duszpasterstwa KEP), Instytut Gość Media, Katowice 2020.","lk
/Katowice (KAI)",https://www.niedziela.pl/numer/2020/49,duszpasterstwo,https://www.niedziela.pl/artykul/64389/%E2%80%9EDuszpasterstwo-w-czasie-pandemii-%E2%80%93
"Papież dla CNS: pojadę do Iraku, o ile nie będzie nowej fali COVID-19","Papież nie rezygnuje z podróży do Iraku zaplanowanej na 5-8 marca. – Pojadę, o ile nie będzie nowej fali COVID-19 – powiedział Franciszek w wywiadzie udzielonym amerykańskiej agencji katolickiej CNS.","Jej pracowników przyjął dzisiaj w Watykanie z okazji setnej rocznicy jej założenia.
Ojciec Święty zaznaczył, że nawet jeśli wymogi dystansu fizycznego sprawią, że wielu Irakijczyków obejrzy papieża tylko w telewizji, będą widzieli, że papież jest w ich kraju. – Jestem pasterzem ludu, który cierpi – podkreślił Franciszek.
Pytany o rolę katolickich dziennikarzy dzisiaj papież odpowiedział, że jest nią wspieranie jedności i „szukanie sposobów na to, aby ludzie ze sobą rozmawiali, wspólnie myśleli i szukali ścieżki braterstwa”, gdyż „Kościół podzielony nie jest Kościołem”. – Droga podziału prowadzi donikąd – stwierdził Franciszek, tłumacząc, że „środki przekazu nie pomagają, gdy dolewają oliwy do ognia”.
REKLAMA
Wyjaśnił przy tym, że „jedność nie jest jednolitością” i że można być jedno pomimo różnic. – Ja myślę w taki sposób, a ty tak. Możemy o tym podyskutować, ale gdy jest jedno serce – zaznaczył Ojciec Święty.
Przyznał, że w Kościele w Stanach Zjednoczonych są „grupy tradycjonalistyczne”, ale takie „są też w Watykanie”.
Przestrzegł dziennikarzy przed popadaniem w cztery grzechy: dezinformowania lub pokazywania tylko części danej historii, gdyż niuanse jej całości są istotne dla odkrycia prawdy; „oszczerstwa, które jest ciężkim grzechem, bo niszczy reputację drugiego” poprzez kłamstwo; zniesławienia, które jest podobne, ale często pociąga za sobą publikację czegoś z czyjejś przeszłości, „nawet jeśli zmienił swoje życie”; i „koprofilii”, którą opisał jako „miłość do brudu”, ponieważ „skandal się sprzedaje”.
Papież ujawnił, że z powodu ataków rwy kulszowej lekarz poradził mu odwołanie spotkań, na których musiałby długo stać gdyż nacisk na nerw mógłby pogorszyć jego stan następnego dnia. Ale lekarz powiedział też, żeby odmówił z wiernymi niedzielny Angelus, bo inaczej „ludzie powiedzą, że nie żyjesz”.
Pytany o opinię na temat Kościoła w USA Franciszek stwierdził, że jest on żywy i energiczny. Szczególną uwagę zwrócił na szeroką sieć szkół katolickich i wysiłki Kościoła na rzecz pomocy imigrantom, wyróżniając przywództwo w tej dziedzinie abp. José Gomeza z Los Angeles i bp. Marka Seitza z El Paso w Teksasie. – Ten Kościół jest „katolicki” w sensie powszechności z powodu imigracji. To, co Kościół zrobił dla imigrantów jest wspaniałe. Jest także bardzo hojny w pomaganiu innym oraz pokorny dlatego, że tak wiele wycierpiał z powodu kryzysu nadużyć seksualnych. I jest to Kościół, który się modli. A jego defekty znacie lepiej niż ja – powiedział Ojciec Święty, dodając, że na Kościół w USA patrzy z nadzieją.","pb (KAI
/CNS)
/Watykan",,Irak,https://www.niedziela.pl/artykul/64361/Papiez-dla-CNS-pojade-do-Iraku-o-ile-nie
Papież wzywa biskupów filipińskich do miłości ewangelicznej,"„Kontynuujcie wysiłek w dawaniu konkretnego świadectwa miłości ewangelicznej, szczególnie teraz, podczas pandemii koronawirusa” – zaapelował Papież Franciszek w przesłaniu do Konferencji Episkopatu Filipin z okazji odbywającego się w formie wirtualnej zebrania plenarnego. Zostały one przekazane prze nuncjusza apostolskiego w tym kraju abp. Charlesa Browna.","W przesłaniu Papież Franciszek wyraża pragnienie, aby spotkanie biskupów prowadziło do wypracowania bardziej twórczych form aktywności duszpasterskiej, tak, aby Kościół katolicki na Filipinach mógł być uznany za dom o otwartych drzwiach, który przynosi nadzieję i siłę cierpiącym oraz wszystkim, którzy dążą do bardziej godnego i sprawiedliwego życia.
W programie obrad filipińskiego episkopatu oprócz tematu związanego z pandemią COVID-19, która spowodowała 515 tys. zarażeń i 10 tys. zgonów, znajduje się dokonanie bilansu katastrofalnych w skutkach tajfunów: Hayan i Vamco, które dotknęły ten azjatycki kraj w 2020 roku. Biskupi podejmą też refleksję nad obchodami 500-lecia przybycia chrześcijaństwa na Filipiny, które były przewidziane na obecny rok, ale zostały przesunięte na kwiecień 2022 roku ze względu na kryzys sanitarny.","Krzysztof Ołdakowski SJ
/vaticannews.va
/Watykan (KAI)",,Franciszek,https://www.niedziela.pl/artykul/64169/Papiez-wzywa-biskupow-filipinskich-do
Prasa zagraniczna,"Pod hasłem ""Odwagi! Nie bójcie się!"" odbędzie się 24 maja Ogólnopolska Pielgrzymka Kobiet na Jasną Górę. W tym roku za wstawiennictwem i przykładem Sługi Bożej Stanisławy Leszczyńskiej, chcemy wypraszać dla współczesnych kobiet łaskę odwagi i bycia świadkiem Jezusa – powiedział bp Wiesław Szlachetka.","Bezdomni w grupie 0
W Watykanie szczepionki podano już pierwszym osobom spośród tych, którzy nie mają dachu nad głową. To prawdopodobnie jedyne państwo na świecie, które do grupy 0, pierwszych zaszczepionych przeciw COVID-19, zakwalifikowało bezdomnych. W Auli Pawła VI zaszczepiono już pierwszych kilkadziesiąt osób, którymi na co dzień opiekuje się papieski jałmużnik kard. Konrad Krajewski.
SOFIA GLOBE
Wybory w Wielkanoc?
Prezydent Bułgarii Rumen Radew wyznaczył termin wyborów parlamentarnych na 4 kwietnia. Problem w tym, że w 2021 r. przypada wtedy w kalendarzu katolickim i protestanckim Wielkanoc. Mniejszość katolicko-protestancka (ok. 1,5% społeczeństwa) chce, aby władza polityczna uszanowała także jej prawa. Część polityków nazywa decyzję Radewa skandalem i nawołuje do zmiany, a Pavel Gudzherov, burmistrz Rakowskiego – miejscowości, w której mieszka większość katolików – napisał w tej sprawie do prezydenta emocjonalny apel.
IL SISMOGRAFO
Zmarło 10 biskupów
Drugi tydzień nowego roku przyniósł żałobne żniwo wśród hierarchii katolickiej. Na COVID-19 zmarło w dniach 8-15 stycznia aż 10 katolickich biskupów. Najstarszy miał 91 lat, a najmłodszy 53 lata. Wśród ofiar koronawirusa znaleźli się brazylijski emerytowany kardynał Eusébio Oscar Scheid (odszedł do Pana 13 stycznia) i abp Oscar Rizzato (zmarł 11 stycznia) – jałmużnik papieski za pontyfikatów św. Jana Pawła II i Benedykta XVI. Żałobą okryła się też diecezja zielonogórsko-gorzowska po śmierci bp. Adama Dyczkowskiego (zmarł 10 stycznia).
Dwóch biskupów straciła także Szkocja, w tym metropolitę Glasgow abp. Philipa Tartaglię, który kurował się w domu i tam niespodziewanie zmarł. Odeszło do wieczności również trzech biskupów w Ameryce Południowej – w Brazylii, Kolumbii i Wenezueli. Najmłodszy hierarcha, który przegrał walkę z COVID-19, pochodził z Zambii – 53-letni bp Moses Hamungole był ordynariuszem Monze.
PEW RESEARCH CENTER
Uwaga, fejki
Jeszcze trzy dekady temu media przed publikacją weryfikowały informacje, szczególnie te najbardziej sensacyjne. Nieformalnie obowiązywała zasada, żeby te najbardziej zaskakujące i niespodziewane potwierdzać w trzech, a co najmniej w dwóch źródłach. Dziś nikt nie sprawdza ich prawdziwości, z czego rodzi się wiele problemów: ludzie podejmują czasem bardzo ważne decyzje na podstawie kłamstw, czyli fejków.
REKLAMA
Ciekawe badanie na temat wykorzystywania mediów społecznościowych przeprowadził ostatnio w USA Pew Research Center. Wyniki badania są o tyle dziwne, że choć większość uczestników deklaruje, iż często lub czasami czerpie informacje z mediów społecznościowych, to w tym samym czasie większość z nich przyznaje, że informacje te nie pomagają im w zrozumieniu bieżących wydarzeń. Najpopularniejszymi źródłami informacji są w kolejności: Facebook, YouTube i Twitter. Mniej liczą się: Instagram, Reddit, Snapchat, LinkedIn, TikTok i WhatsApp.
SIR
W miarę stabilnie
Tak można określić obraz Kościoła katolickiego w Austrii po przedstawieniu danych statystycznych za rok 2020. Wynika z nich, że w Austrii mieszka 4,91 mln katolików. W porównaniu z 2019 r. ich liczba się zmniejszyła, ale nieznacznie – o 1,5%. Przyczynę socjologowie widzą przede wszystkim w demografii. Zmniejszyła się natomiast, i to prawie o 14%, liczba osób, które opuściły Kościół katolicki. W całej Austrii w 2020 r. zanotowano 58 535 takich przypadków. O 36 tys. zmniejszyła się liczba uczestników niedzielnej Eucharystii. Kładzie się to przede wszystkim na karb pandemii, która w wielu krajach spowodowała odpływ ludzi z kościołów. W 2020 r. w Austrii w niedzielnej Mszy św. uczestniczyło średnio 497 tys. osób. Poprawił się za to stan finansów kościelnych. Przychody wszystkich diecezji wyniosły 657 mln euro. Coraz więcej świeckich jest zaangażowanych w duszpasterstwo. W 2020 r. 1455 osób w pełnym wymiarze posługiwało w Kościele. Większość z nich – 883 – to kobiety.",pr,https://www.niedziela.pl/numer/2021/5,Jasna Góra,https://www.niedziela.pl/artykul/151975/nd/Prasa-zagraniczna
Włochy: Kościół odkrywa diakonów stałych,"Stały diakonat to jedyna forma duchowej posługi, która nie cierpi we współczesnym Kościele na kryzys powołań – uważa diakon Enzo Petrolino, przewodniczący włoskiej wspólnoty diakonatu.","W rozmowie z Radiem Watykańskim podkreśla on, że we Włoszech jest ponad 4,5 tys. diakonów stałych. 90 proc. z nich to ojcowie rodzin.
O znaczeniu odnowionego po Soborze Watykańskim II diakonatu stałego Kościół we Włoszech przekonał się w sposób szczególny w czasie pandemii. Wielu diakonów stoi na czele lokalnych oddziałów Caritas czy kościelnej służby zdrowia. Kiedy pojawił się kryzys związany z COVID-19, z konieczności znaleźli się na pierwszej linii frontu. Niektórzy przypłacili to życiem – powiedział Petrolino.
W tym roku Kościół we Włoszech jeszcze bardziej chce rozpropagować posługę diakonatu. W tym celu organizuje serię szkoleń i konferencji. Jak mówi Petrolino, jest to tym ważniejsze, że diakon jest sakramentalnym znakiem służby, która jest nieodzownym wymiarem chrześcijańskiego życia wszystkich ochrzczonych.
„Ważne jest jednak, aby diakoni stali byli wykorzystywani w Kościele w odpowiedni sposób. Diakonat bowiem został ustanowiony nie dlatego, że zabrakło księży i powołań kapłańskich. Myśląc w ten sposób nie dotrzemy do istoty diakonatu. Do tej istoty należy na pierwszym miejscu fakt, że diakonat należy do sakramentu kapłaństwa. Istnieje bowiem jeden sakrament kapłaństwa, który ma trzy formy: diakonatu, prezbiteratu i biskupstwa. Innym istotnym elementem tej posługi jest relacja z biskupem. Diakonów święci się dla biskupa. Oni mają być jego oczami i ustami. Mają być jego wysłannikami we wspólnotach lokalnych, aby poznali, jakie są potrzeby Kościoła. Trzeci istotny aspekt diakonatu to bycie sakramentalnym znakiem Chrystusa sługi. Posługa diakona ma być miejscem, w którym można zrozumieć kenozę, uniżenie Boga, który w Chrystusie stał się sługą. Dlatego tak ważne jest dziś umocnienie diakonatu i ponowne jego odkrycie w naszych wspólnotach. Bo jest to posługa na granicy, na progu naszych wspólnot, swoisty pomost między hierarchią i świeckimi. Zostaliśmy wyświęceni na diakonów, ale żyjemy w świecie, mamy swoją rodzinę, wykonujemy swój zawód. Na tym polega piękno i nowość diakonatu w Kościele” – powiedział Petrolino.","Krzysztof Bronk
/vaticannews
/Rzym (KAI)",https://www.niedziela.pl/numer/2022/23,Włochy,https://www.niedziela.pl/artykul/64137/Wlochy-Kosciol-odkrywa-diakonow-stalych
Ze św. Józefem w nowy rok,Wspólnota Mężczyzn św. Józefa we Wrocławiu zawierzyła swoje życie Opiekunowi Świętej Rodziny. Stało się to w ogłoszonym przez Papieża Franciszka „Roku Św. Józefa”.,"Centralnym wydarzeniem tego aktu była Eucharystia, której przewodniczył ks. Tomasz Filinowicz. - Dziś kiedy trwa epidemia zwracamy bardziej uwagę na ludzi ukrytych, niż tych z pierwszych stron gazet. Na tych, którzy pracują w sklepach, transporcie i medycynie czyli ludzi cichej i dyskretnej pracy. Tacy sami jak Józef. On jest mężem, który przychodzi niezauważony, jest człowiekiem codziennej obecności i pozwala dziś odnaleźć wartość ludzi, którzy pozostają niezauważeni, ale bez nich świat nie byłby taki sam – mówił w homilii ks. Filinowicz.
Dokładnie 31 grudnia 2020 r. zakończył się jubileusz 10-lecia istnienia wrocławskiej wspólnoty. Trwał on pod hasłem zaczerpniętym z Psalmu 24: „Unieście się, prastare podwoje, aby mógł wkroczyć Król chwały”. - To był czas społecznie dramatyczny, pojawiła się pandemia, ludzie zostali w domach, uczestnictwo we Mszy św. zostało mocno ograniczone. Uznaliśmy, że to nie może zakłócić przygotowań do jubileuszu i działania wspólnoty. Pierwszej Eucharystii w 2020 roku przewodniczył bp Jacek Kiciński, a tematem tego spotkania był św. Józef. Teraz zaczynamy nowy rok formacyjny, również z Opiekunem Świętej Rodziny – podsumowuje Jacek Pasturak.
Pandemia spowodowała kreatywność wśród członków wspólnoty. „Wrzuć na Tacę!” to akcja, która była odpowiedzią na kryzys i niską frekwencję w kościołach spowodowaną panującym wirusem Covid-19. - Ofiara składana na tacę podczas Mszy Św. to nie tylko dzielenie się swoją dobrocią ale także wyraz troski za swoją parafię. Zamiast wrzucać na tacę można przelać swoją ofiarę na konto parafii. Zachęcaliśmy do tego, aby się poczuć odpowiedzialnym za kościół lokalny – mówi Jacek Pasturak.
REKLAMA
Warto przypomnieć, że Mężczyźni św. Józefa we Wrocławiu zorganizowali także akcję „Samopomoc Męska”, która skierowana jest do panów zarówno tych szukających pracy, jak i tych, którzy mogą się podzielić informacją, gdzie można się zatrudnić. Wystarczy krótka informacja o stanowisku i wymaganiach oraz osoba do kontaktu. Wszystkie informacje przekazane na adres kontakt@mezczyzniwewroclawiu.pl zostaną natychmiast rozesłane do osób zainteresowanych.
Przed Mężczyznami św. Józefa kolejny rok pracy. Odbędą się spotkania formacyjne, modlitewne, a także dni wyjazdowe, m.in. w kwietniu i październiku. W marcu br. rozpoczną się pierwsze „Męskie rekolekcje”, które poprowadzi ks. Ryszard Kempiak. Druga edycja tego wydarzenia ruszy pod koniec roku. Prelegentem będzie o. Jan Konior, a tematem „Mojżesz – dorastanie do przywództwa”.",Grzegorz Kryszczuk,,homilia,https://www.niedziela.pl/artykul/64115/Ze-sw-Jozefem-w-nowy-rok
Łódź: Dzień Islamu,"Zapraszam wszystkich ludzi dobrej woli i wszystkich ludzi wierzących do tego, byśmy szczególnie w tę niedzielę i przez cały ten tydzień znowu ożywili w sobie wielkie wołanie do Pana żniwa o nowe powołania kapłańskie i zakonne – powiedział bp Andrzej Przybylski, delegat Konferencji Episkopatu Polski ds. Powołań, z okazji Niedzieli Dobrego Pasterza, która przypada 30 kwietnia. Rozpoczyna ona Tydzień Modlitw o Powołania kapłańskie, zakonne i misyjne.","Z o. prof. Wojciechem Klujem OMI (UKSW) rozmawia o. Sebastian Wiśniewski OMI.
Od wielu lat zajmuje się Ksiądz Profesor sprawą relacji między chrześcijanami i wyznawcami innych religii. Proszę powiedzieć, z jakiego powodu obchodzimy w Kościele katolickim w Polsce Dzień Islamu?
Sobór Watykański II przypomniał, abyśmy w nowym świetle spojrzeli na inne religie. Widzimy to zwłaszcza w deklaracji „Nostra aetate”. Jan Paweł II wielokrotnie spotykał się z muzułmanami, np. z młodymi muzułmanami w Casablance w 1985 r., czy w Wielkim Meczecie Umajjadów w Damaszku w 2001 r. nie wspominając już o ogólnoreligijnych spotkaniach asyskich w 1986 i 2002 r.
W latach dziewięćdziesiątych również w Polsce zaczęły się mnożyć inicjatywy spotkań katolików i muzułmanów. Z inicjatywy fundacji Dzieło Odbudowy Miłości w grudniu 1994 r. bp Władysław Miziołek odprawił w kościele św. Aleksandra w Warszawie Mszę św. o pokój na świecie, na której byli też obecni muzułmanie. W 1997 r. podczas Dni Tatarskich w Warszawie powstał pomysł powołania Rady Wspólnej Katolików i Muzułmanów. Członkowie Rady spotkali się w 1999 r. z Janem Pawłem II w Drohiczynie. Po śmierci bpa Miziołka w nowej formie działalność tę koordynowali po kolei biskupi Tadeusz Pikus, Romuald Kamiński a obecnie Henryk Ciereszko.
Dzień Islamu obchodzimy przede wszystkim z motywów naszej wiary, która określa naszą relację do wyznawców innych religii, w tym do muzułmanów. Z drugiej zaś strony ponieważ musimy wspólnie podejmować różne wyzwania (np. obecnie pandemia) musimy pozbyć się pewnych stereotypów i uprzedzeń na temat islamu. Najlepiej to się dokonuje w bezpośrednim spotkaniu z muzułmanami żyjącymi wokół nas. Dzień Islamu może również służyć modlitwie o otwarcie na Ducha Świętego muzułmańskich przyjaciół. Może i powinien również służyć modlitwie za chrześcijan prześladowanych żyjących w mniejszości w krajach o większości muzułmańskiej.
REKLAMA
Czy zatem chodzi przede wszystkim o budowanie dobrej atmosfery dla dialogu międzyreligijnego?
Choć słowo „dialog międzyreligijny” przyjęło się już dość powszechnie, jest ono niezbyt fortunne, bo wielu osobom kojarzy się z jakimiś dyskusjami doktrynalnymi. Słowo „dialog” we współczesnym nauczaniu Magisterium Kościoła rozpoczęło swoją karierę od encykliki „Ecclesiam suam” Pawła VI. Najczęściej nie oznacza ono jednak dialogu doktrynalnego, ale relacje społeczne. Chodzi o dobrosąsiedzkie, ludzkie relacje. Takiemu dialogowi ma służyć również Dzień Islamu.
Za watykańskimi dokumentami „Dialog i misje” (z 1984 r.) oraz „Dialog i przepowiadanie” (z 1991 r.) mówimy o czterech rodzajach dialogu. Pierwsze dwa są dostępne dla wszystkich. Jest to przede wszystkim dialog codziennego życia (sąsiedzi różnych religii dzielą swoje troski i radości, pomagają sobie wzajemnie poznając przy okazji racje religijne drugiej strony). Drugą formą jest tzw. dialog dzieł. Chodzi o wspólną pomoc, np. na płaszczyźnie humanitarnej czy społecznej albo ekonomicznej. Lekarz-chrześcijanin może przecież współpracować z lekarzem-muzułmaninem, aby lepiej leczyć chorego. Dzień Islamu ma służyć głównie rozwijaniu tych dwóch form dialogu. Jest to więc jednocześnie dialog i świadczenie o Chrystusie (ze strony chrześcijan).
Dwie kolejne formy są zawężone do grona specjalistów. Do dialogu ekspertów pozwalającego na porównywanie i ewentualne ubogacanie dziedzictwa religijnego potrzebna jest pogłębiona wiedza w danej religii. Dialog doświadczenie religijnego jest formą dzielenia się bogactwem swoich dóbr duchowych, zwłaszcza modlitwą, kontemplacją, drogami poszukiwania Boga. Wspaniałym współczesnym przykładem takiego dzielenia się doświadczeniem wiary jest testament o. Christiana, przeora z Tibhirine, który napisał do swego przyszłego zabójcy, że chciałby poznać, jak Bóg widzi swoje muzułmańskie dzieci w blasku Chrystusa zmartwychwstałego.
REKLAMA
Żyjąc w dość homogenicznym społeczeństwie polskim trudno nam sobie wyobrazić sytuację chrześcijan żyjących jako mniejszości, niekiedy wręcz znikome, w krajach o większości muzułmańskiej. Dla tych chrześcijan, droga spotkania z sąsiadami – muzułmanami jest jedynym sposobem funkcjonowania w ich społecznościach. Każdy zły przykład odnoszenia się do muzułmanów w Polsce może stawać się pretekstem do ich prześladowania. W pewnym więc sensie przykład Dnia Islamu pomaga wielu naszym braciom i siostrom w wierze żyjącym w krajach islamu.
Od dawna obchodzimy ten dzień w Kościele w Polsce?
Dzień Islamu w Kościele katolickim w Polsce obchodzony jest od roku 2001. Decyzją Konferencji Episkopatu Polski został on ustanowiony po zakończeniu tygodnia ekumenicznego (przed jego rozpoczęciem jest Dzień Judaizmu). Na początku nazywał się „dniem modlitwy poświęconym islamowi”, później nazwę skrócono do „Dnia Islamu”. Z ramienia Episkopatu organizuje go Komitet ds. Dialogu z Religiami Niechrześcijańskimi, który jest jednym z trzech komitetów tworzących Radę ds. Dialogu Międzyreligijnego.
Jak w praktyce wyglądają obchody tego dnia?
Obchody Dnia Islamu organizowane są w różnych miastach i przybierają różne formy. Mają służyć wzajemnemu poznaniu i budowaniu wzajemnego szacunku. Co roku obchody mają swój temat inspirujący się przesłaniem Papieskiej Rady ds. Dialogu Międzyreligijnego skierowanym do muzułmanów na zakończenie ramadanu. Na ten dzień Komitet przygotowuje wkładkę do „Biuletynu Ekumenicznego”, która zawiera fragmenty wspomnianego przesłania, cytaty z Pisma Świętego i Koranu oraz przykładową modlitwę wiernych do wykorzystania w czasie nabożeństwa w parafiach. Obchody centralne zazwyczaj składają się z dwugłosu na wcześniej ustalony temat, odczytania fragmentów Biblii i Koranu oraz modlitwy muzułmańskiej i chrześcijańskiej w intencji pokoju. Na zakończenie przekazany jest znak pokoju oraz jest okazja na spotkanie przy małym wspólnym posiłku.
REKLAMA
Jakie nadzieje wiąże Kościół z corocznymi obchodami Dnia Islamu?
Dzień Islamu w Kościele katolickim w Polsce jest inicjatywą wyjątkową. Nie ma podobnego w innych krajach. Kościół – jak nauczał Sobór Watykański II – jest w świecie sakramentem zbawienia całej ludzkości. W wielkiej różnorodności kulturowej i religijnej ludzkość stanowi pewną jedność. Dzień Islamu ma być krokiem ku większemu zbliżeniu między chrześcijanami i muzułmanami w Polsce.
Tak jak nierzadko postrzegamy wyznawców innych religii przez perspektywę niepokojów czy krzywd, tak samo spojrzenie muzułmanów na nas jest obciążone różnymi historycznymi i współczesnymi uprzedzeniami. Dzień Islamu ma więc pokazać jakie jest nasze stanowisko wobec wyznawców islamu.
Celem Dnia Islamu nie jest dialog doktrynalny. Takiemu dialogowi mają służyć spotkania kompetentnych osób, specjalnie do tego wyznaczonych. W tym celu organizuje się konferencje naukowe, pisze publikacje. W Dniu Islamu chodzi przede wszystkim o lepsze poznanie poprzez spotkanie. W Rzeczpospolitej przedrozbiorowej wolność religijna była wręcz przysłowiowa. Dziś nie da się utrzymać w naszym kraju monolitu kulturowego, więc warto się inspirować naszą historią.
Osobiście, jako osoba związana z misjami, wiążę z Dniem Islamu jeszcze inne nadzieje. Po pierwsze przyjacielskie spotkania z muzułmanami mogą nam pomagać w pogłębianiu własnej wiary. Centrum życia chrześcijańskiego stanowi Jezus Chrystus a nie „chrześcijańskie zwyczaje”. Niekiedy właśnie troska o zachowanie zwyczajów (pięknych i wartościowych samych w sobie, ale bardziej społeczno-kulturowych niż religijnych) wzbudza lęk przez kontaktami z wyznawcami islamu. Gdy obecnie jesteśmy wzywani do przemyślenia i pogłębienia naszej wiary, przyjazne spotkania z wyznawcami innych religii mogą stanowić dla nas dobry bodziec. Z drugiej zaś strony, w życiu autentycznych chrześcijan (nie zatrzymujących się tylko na deklaracjach słownych), źródło wiary jest widoczne. Można więc mieć nadzieję, że poprzez nasze spotkania Duch Święty wzbudza w sercu naszych rozmówców pragnienie głębszego poznania Jezusa Chrystusa.
REKLAMA
Księże Profesorze, mówi Ojciec o przyjacielskich wręcz spotkaniach z muzułmanami. Znam jednak osoby, które postrzegają islam przez pryzmat niepokojących informacji o atakach dokonywanych w imię tzw. „świętej wojny”. Wiemy, że dżihadyści nie reprezentują stanowiska wszystkich muzułmanów. Co jednak odpowiedziałby Ojciec na zarzut, że obchodząc Dzień Islamu wyrażamy przy okazji akceptację dla działań fundamentalistów religijnych?
Nigdy nie można akceptować działań fundamentalistów religijnych. Po pierwsze są bardzo niebezpieczni a po drugie wypaczają naturę religii. Tragiczne nieporozumienie polega na tym, że nasze media (często napędzane emocjami) podkreślają działalność fundamentalistów islamskich, a tym samym ich popularyzują umniejszając rolę życzliwie ustosunkowanych muzułmanów. Większość muzułmanów, zarówno w naszym kraju, jak i na świecie, pragnie żyć w pokoju, jednak bardzo mało przebijają się w naszych mediach np. potępienia aktów terrorystycznych wystosowywane przez muzułmanów, a jest ich niemało. Niejeden muzułmanin cierpi ze strony swych współwyznawców za to, że jest otwarty na spotkania z chrześcijanami. Dzień Islamu może więc umocnić wpływ „pokojowych” muzułmanów na całą ummę.
Zwróćmy uwagę na określenie „Państwo Islamskie”. Ani ONZ ani główne grupy muzułmanów nie uznały tego quasi-państwowego tworu organizacji terrorystycznej. Muzułmanie mówili o nich pogardliwie „Daesz”, które to słowo nie odwoływało się ani do państwa, ani do islamu, jednak w naszych mediach stale propagowano ich obecność nazwą „Państwa Islamskiego”. Dlaczego?
REKLAMA
Oczywiście trzeba być realistą. Stale istnieje wielkie niebezpieczeństwo wzbudzania niepokojów społecznych czy nawet wojen przez ludzi odwołujących się do ideologii islamu. Bezpośrednie zapobieganie im jest jednak kwestią bardziej organów państwowych i służb bezpieczeństwa niż oficjalnego zaangażowania Kościoła instytucjonalnego. My możemy tworzyć dobry klimat.
Czyli zatem jest możliwa harmonijna współpraca chrześcijan z muzułmanami?
Nie tylko jest możliwa. Ona już istnieje i dobrze się rozwija. W Polsce przez wieki główną grupą muzułmanów byli Tatarzy. Byli oni w pełni obywatelami Rzeczypospolitej mówiącymi po polsku i rozwijający polską kulturę, a jak trzeba było to i walczący za Polskę. Należą oni od Muzułmańskiego Związku Religijnego w RP. Obecnie szybko rośnie również liczba muzułmanów zrzeszonych w Lidze Muzułmańskiej w RP. Osiedlają się oni w Polsce ze względu na studia lub pracę. Przedstawiciele obu grup zapraszani są na obchody Dnia Islamu. Poza tymi dwoma głównymi, w Polsce mamy również inne grupy muzułmanów, np. związane z tradycjami tureckimi.
Inicjatywa Dnia Islamu spotyka się z różnymi odpowiedziami, np. Muzułmański Związek Religijny w RP zaprasza chrześcijan na modlitwy o pokój, natomiast Liga Muzułmańska w RP organizuje Dzień Chrześcijaństwa wśród muzułmanów w Polsce. Niedawno powstała też wspólna inicjatywa chrześcijan i muzułmanów „Namioty Abrahama”, podkreślająca wspólne elementy świętowania np. uroczystości Zwiastowania Pańskiego (25 marca) upamiętnionego zarówno w Biblii jak i w Koranie.
W perspektywie całego świata, w słynnym liście „Jednakowe słowo dla nas i dla was” (z 2007 r.) muzułmańscy liderzy różnych krajów świata przypomnieli, że chrześcijanie i muzułmanie stanowią razem ponad połowę ludności całego świata, więc bez pokoju między nami nie może być pokoju na całym świecie. Dzisiaj pandemia COVID pokazuje nam, że nie możemy się izolować. Problemy świata mamy wspólne.
W skali Kościoła powszechnego ostatnich dwóch lat najlepszym przykładem współpracy jest dokument o ludzkim braterstwie dla pokoju światowego i współistnienia (tzw. Dokument z Abu Dzabi) podpisany wspólnie przez papieża Franciszka i wielkiego imama uniwersytetu Al-Azhar. Do tego dokumentu odwołał się też papież Franciszek w ostatniej encyklice „Fratelli tutti” podkreślając, że jako wyznawcy różnych religii wszyscy jesteśmy braćmi żyjącymi na tej samej ziemi. Odpowiedzią za strony muzułmańskiej na otwartość papieża była np. zgoda na odprawienie przez niego oficjalnej Mszy św. w Zjednoczonych Emiratach Arabskich – pierwszej takiej w historii.",o. Sebastian Wiśniewski OMI,,archidiecezja łódzka,https://www.niedziela.pl/artykul/64103/Lodz-Dzien-Islamu
Łódź: Centralne nabożeństwo ekumeniczne 2021 już jutro w Łodzi,"26 kwietnia 1986 roku w elektrowni atomowej w Czarnobylu na Ukrainie doszło do awarii, która stała się największą katastrofą w historii energetyki jądrowej.","Pod hasłem: Trwajcie w mojej miłości, a przyniesiecie obfity owoc (por. J 15,5–9) w poniedziałek 18 stycznia br. rozpoczął się w Kościele Rzymskokatolickim kolejny tydzień modlitw o jedność chrześcijan. W tym roku obchody są nieco skromniejsze z uwagi na trwającą pandemię covid- 19 i związane z tym ograniczenia. Niemniej we wszystkich świątyniach – w tym czasie – trwa modlitwa o jedność.
Centralne nabożeństwo tygodnia ekumenicznego w Polsce, któremu przewodniczyć będzie metropolita łódzki ksiądz arcybiskup Grzegorz Ryś celebrowane będzie w najbliższą sobotę 23 styczni br. o godz. 18:00 w bazylice archikatedralnej pw. św. Stanisława Kostki w Łodzi. Z uwagi na obostrzenia nabożeństwo będzie transmitowane przez kanał YouTube Archidiecezja Łódzka.
- Bardzo serdecznie zapraszam do udziału w tej wspólnej modlitwie tych, którzy mogą w samej katedrze – choć są ograniczenia, to jednak katedra jest dość duża, a wszystkich pozostałych do udziału w nabożeństwie dzięki naszemu kanałowi YouTubowemu Archidiecezja Łódzka. – zapraszał abp Grzegorz Ryś.
Na terenie Archidiecezji Łódzkiej znajdują się świątynie należące do kilku Kościołów zrzeszonych w łódzkim oddziale Polskiej Rady Ekumenicznej wśród których są: Cerkiew Autokefalicznego Kościoła Prawosławnego – z biskupem Atanazym ordynariuszem diecezji łódzko - poznańskiej, Kościół Ewangelicko – Augsburski – z biskupem Janem Cieślarem ordynariuszem diecezji warszawskiej, Kościół Ewangelicko – Reformowany – z biskupem naczelnym Kościoła - Markiem Izdebskim, Kościół Ewangelicko – Metodystyczny, Zbór Chrześcijan Baptystów, Kościół Starokatolicki Mariawitów – z biskupem Włodzimierzem Jaworskim – ordynariuszem diecezji śląsko – łódzkiej i Kościół Polskokatolicki.",ks. Paweł Kłys,,archidiecezja łódzka,https://www.niedziela.pl/artykul/63991/Lodz-Centralne-nabozenstwo-ekumeniczne
USA: Joe Biden rozpoczyna prezydenturę od Mszy św.,"Nowy prezydent USA Joe Biden zaprosił przywódców Kongresu zarówno Demokratów jak i Republikanów, aby dołączyli do niego na Mszy św. 20 stycznia w dniu jego inauguracji w katolickiej katedrze św. Mateusza Apostoła w Waszyngtonie. Ustępujący przewodniczący Senatu Mitch McConnell i Kevin McCarthy przewodniczący mniejszości republikańskiej Izby Reprezentantów zapowiedzieli, że wezmą w niej udział, podobnie jak spiker Izby Reprezentantów Nancy Pelosi i przyszły przewodniczący Senatu z ramienia Demokratów Chuck Schumer.","O ile Donald Trump, jako pierwszy od 1869 r. nie będzie obecny przy przekazaniu urzędu swojemu następcy, przyjęcie zaproszenia przez czołowych polityków Republikanów jest postrzegane jako znak dobrej woli na tle napiętej atmosfery w amerykańskiej stolicy. Wybór katedry św. Mateusza Apostoła na miejsce Mszy św. jest czymś niezwykłym. Inni prezydenci za miejsce nabożeństw w dniu inauguracji wybierali kościół episkopalny pw. św. Jana. Biden jako drugi katolik w Białym Domu po Johnie F. Kennedym wybrał świątynię swojej denominacji.
Fakt, że arcybiskup Waszyngtonu kard. Wilton Gregory otwiera drzwi swojej katedry dla Bidena, jest również interpretowany jako sygnał, że pierwszy czarnoskóry kardynał w historii Stanów Zjednoczonych od samego początku chce mieć dobre relacje z katolikami w Białym Domu. W Konferencji Biskupów Stanów Zjednoczonych, która jest zdominowana przez konserwatywnych hierarchów nie jest to oczywiste. Wielu biskupów sprzeciwia się liberalnym stanowiskiem Bidena w sprawie aborcji.
W przeddzień inauguracji swojej prezydentury Joe Biden 19 stycznia wieczorem wziął udział w ceremonii rozpalenia świateł wokół waszyngtońskiego Lincoln Memorial Reflecting Pool, aby oddać cześć 400 tys. ofiar Covid-19 w USA. „Prosimy Pana, aby dał wszystkim naszym braciom i siostrom wieczny pokój i pocieszył tych, którzy stracili ukochaną osobę” - modlił się kardynał w obecności Bidena. „Czynimy to nie jako obcy lub obojętni ludzie, ale jako współobywatele, którzy dzielą cierpienie i smutek” - dodał arcybiskup Waszyngtonu. Wyraził nadzieję, że modlitwa ta „umocni naszą świadomość wspólnego człowieczeństwa i jedności narodowej w czasie, gdy stajemy w obliczu wspólnych zagrożeń, które nie uwzględniają wieku, rasy, kultury czy płci”.
Krótko po zachodzie słońca, wzdłuż słynnego zbiornika wodnego pomiędzy pomnikiem Lincolna a pomnikiem Waszyngtona, ku pamięci 400. tys. ofiar Covid-19, zapalono 400 diod a także zabłysły miliony świateł w prywatnych domach Amerykanów, którzy wzięli udział w tym pierwszym publicznym upamiętnieniu ofiar koronawirusa. „Żeby się wyleczyć, musimy pamiętać. Ważne jest, że robimy to jako naród dlatego dzisiaj tu jesteśmy” - powiedział prezydent-elekt.
REKLAMA
Podczas ceremonii Biden złoży przysięgę na rodzinną Biblię. W związku z pandemią i atakiem zwolenników Trumpa na Kapitol 6 stycznia br., uroczystości zaprzysiężenia odbędą się na niewielką skalę przy zachowaniu ogromnych środków bezpieczeństwa.
Jako pierwsza zostanie zaprzysiężona przed schodami Kapitolu wiceprezydentka Kamala Harris ok. godz. 11. 30 (17:30 czasu środkowoeuropejskiego). Biden pół godziny później złoży przysięgę na urząd 46. prezydenta Stanów Zjednoczonych. Położy rękę na rodzinnej Biblii, która pochodzi od jego pradziadka i która towarzyszy mu stale w jego karierze politycznej.
Według analizy Bernardin Center Katolickiej Unii Teologicznej w Chicago, Biden będzie miał więcej katolików w swoim rządzie niż jakikolwiek inny prezydent przed nim. Katolikami są: desygnowany na sekretarza obrony gen. Lloyd Austin, szef departamentu ds. weteranów Denis McDonough, sekretarz pracy Marty Walsh, sekretarz zdrowia i służb publicznych Xavier Becerra, sekretarz rolnictwa Tom Vilsack, sekretarz handlu Gina Raimondo, sekretarz energii Jennifer Granholm, amerykański specjalny wysłannik ds. klimatu John Kerry i komisarz ds. rozwoju Samantha Powers. Spiker Izby Reprezentantów Nancy Pelosi jest również praktykującą katoliczką.
„Nigdy nie było bardziej katolickiej administracji niż ta” - powiedział dyrektor Bernardin Center, Steven Millies w rozmowie z National Catholic Reporter.","tom (KAI)
/Waszyngton",,Joe Biden,https://www.niedziela.pl/artykul/63893/USA-Joe-Biden-rozpoczyna-prezydenture-od
Zanurzeni w Chrystusie,Czas pandemii stwarza młodzieży szczególną okazję do wypowiedzenia: „Gotów”. Tak też było w sanktuarium Miłosierdzia Bożego w Bielsku Podlaskim.,"Czas pandemii nie pozwolił na tradycyjne złożenie przyrzeczeń przez młodzież w uroczystość Chrystusa Króla Wszechświata.
Jednak gdy COVID-19 „zamyka drzwi”, Pan Bóg „otwiera okna”, dzięki którym uroczystość przyrzeczenia może odbyć się w rodzinnej parafii KSM-owiczów.
Nowe druhny
Niedziela Chrztu Pańskiego 10 stycznia, zamykająca okres świąt Bożego Narodzenia, dla oddziału Katolickiego Stowarzyszenia Młodzieży działającego przy parafii Miłosierdzia Bożego była dniem głębszego wejścia w misję Kościoła.
REKLAMA
I tak dwie kandydatki, tj. Joanna Lewandowska i Zuzanna Walczuk, na ręce asystentów diecezjalnych KSM Diecezji Drohiczyńskiej – ks. Piotra Jarosiewicza i ks. Daniela Plewki, w obecności przedstawicieli Zarządu Diecezjalnego: Mateusza Stefaniuka – prezesa, Kamili Dębskiej – zastępcy prezesa, Macieja Lewickiego – członka delegata, Barbary Kuchty – skarbnika i Klaudii Bachurzewskiej – członka Zarządu, złożyły KSM-owe przyrzeczenie. Od tego momentu stały się pełnoprawnymi członkami KSM Diecezji Drohiczyńskiej. W dowód przynależności do stowarzyszenia otrzymały odznakę, legitymację i dyplom druha.
Uroczystość miała miejsce podczas Mszy św. odprawionej w godzinę miłosierdzia w sanktuarium Miłosierdzia Bożego, rodzinnej parafii obu dziewcząt. Nad ich formacją czuwali kapłani na czele z ks. proboszczem Dariuszem Kujawą oraz asystentami – ks. Łukaszem Grabowskim i ks. Pawłem Sierakowskim. Warto wspomnieć, że założycielem wspólnoty był ks. Daniel Plewka – obecny asystent diecezjalny KSM.
Wiadro, studnia, woda
W homilii ks. Piotr Jarosiewicz zastosował alegorię do zobrazowania relacji człowieka z Bogiem. Wskazał, że wiadro to my, studnia natomiast to Kościół, a woda wewnątrz studni to Bóg. Możemy stać obok Kościoła, sycąc się światem, ale nic w zamian światu nie dawać. Poprzez zanurzenie wiadra w studni możemy być bliżej Boga. Jednak, gdy ,,wiadro dryfuje na powierzchni wody”, wówczas doświadcza Boga tylko od zewnątrz. Potrzeba wysiłku zanurzenia się w głębię i mądrego wyciągania wiadra w górę studni, by dzielić się wnętrzem – Bogiem obecnym w nas.
Dziękujemy w tym miejscu kapłanom, rodzicom oraz oddziałowi KSM Bielsk Podlaski za włożone trud i serce. W imieniu Zarządu i całego stowarzyszenia gratulujemy Joannie Lewandowskiej i Zuzannie Walczuk postawy odpowiedzialności i gotowości do służby Bogu i Ojczyźnie. Zachęcamy do tworzenia nowych oddziałów parafialnych, by dawać młodym ludziom miejsce wzrostu oraz zanurzenia się w Bogu, który daje życie w obfitości.",Kamila Dębska,https://www.niedziela.pl/numer/2021/4,KSM,https://www.niedziela.pl/artykul/151880/nd/Zanurzeni-w-Chrystusie
Sposób na wirusa,"O szczepieniach i szansie na zakończenie pandemii z lekarzem, misjonarzem i wieloletnim byłym przewodniczącym Zespołu Konferencji Episkopatu Polski ds. Bioetycznych – abp. Henrykiem Hoserem rozmawia Magdalena Wojtak.","Magdalena Wojtak: Lepiej się zaszczepić czy przechorować COVID-19?
Abp Henryk Hoser: Oczywiście, że lepiej się zaszczepić niż przechodzić tę chorobę, ponieważ koronawirus może mieć groźne konsekwencje. Nawet u osób stosunkowo młodych mogą wystąpić powikłania, które spowodują śmierć. Dla dobra własnego i innych osób powinniśmy się poddać szczepieniu.
Czy Ksiądz Arcybiskup się zaszczepi?
Tak, ale na razie nie mam takiej możliwości, ponieważ w Bośni i Hercegowinie, gdzie obecnie przebywam, jeszcze nie ma szczepionek.
Może trzeba przyjechać do Polski i tutaj się zaszczepić?
Rozważam taką ewentualność.
Kościół nakłania wiernych do szczepienia się?
Przede wszystkim przypomina, że obowiązkiem moralnym każdego człowieka jest jego troska o zdrowie i życie zarówno własne, jak i innych. Jest to obowiązek indywidualny i społeczny. Powinniśmy robić wszystko, aby te dary Boże jak najlepiej chronić. Kościół zachęca do stosowania środków ratujących zdrowie i życie każdego człowieka, a w czasach pandemii takim środkiem jest szczepionka.
W stanowisku Ekspertów Zespołu Bioetycznego KEP czytamy, że decyzja o szczepieniu jest kwestią wyboru dokonanego w sumieniu. Wielu katolików ma wątpliwości związane z tym, czy powinni się zaszczepić .
Ważne, abyśmy w dyskusji o szczepieniach sięgali do sprawdzonych źródeł. Niektórzy żyją fałszywymi opiniami i mitami na temat szczepień. W Polsce większość osób jest zaszczepiona przeciwko różnym chorobom i nie jest ich nosicielami. A ci, którzy są przeciwko szczepionkom, żyją dzięki tym zaszczepionym. Jeśli będzie coraz więcej niezaszczepionych osób, niektóre choroby mogą wrócić.
Niektóre z mitów, o których wspomniał Ksiądz Arcybiskup, głoszą, że zostaną nam wszczepione chipy albo że szczepionka zmieni nasze DNA.
Te teorie nie mają żadnego uzasadnienia. Szczepionka podlega analizie biochemicznej i można sprawdzić jej zawartość. Wybitni genetycy podkreślają natomiast, że te szczepionki nie mają możliwości ingerencji w DNA.
Sprzeciw społeczeństwa budzi wykorzystywanie w produkcji szczepionek linii komórkowych ludzkich płodów. Jak powinien się zachować w tej sytuacji katolik?
Na ten temat Stolica Apostolska wypowiedziała się szczegółowo czterokrotnie. Kościół podkreśla, że jeśli nie są dostępne inne szczepionki, które nie zostały wyprowadzone z linii komórkowych płodów, to mając przekonanie o złu aborcji – dozwolone jest korzystanie z takich szczepionek, o ile nie pojawiają się inne. Należy jednak zwrócić uwagę, że producent szczepionki przeciwko COVID-19 poinformował, iż ona nie zawiera komórek z ludzkich, w tym abortowanych płodów.
Na bazie testów mogły jednak być używane komórki embrionalne. ..
Nie dokonywano aborcji w celu ich uzyskania. Ponadto linie komórkowe są namnażane od kilkudziesięciu lat. Na bazie eksperymentalnej wykorzystano tkanki obumarłych płodów po to, żeby zobaczyć, jak wirus reaguje wobec tkanek takich narządów, jak nerki czy płuca. Trzeba jasno podkreślić, że żadnych komórek ludzkich nie ma w szczepionce, a jedynie mały fragment wirusa.
Jednym z zarzutów wobec szczepionek przeciwko COVID-19 jest także szybkie tempo ich powstania. Z drugiej strony naukowcy uspokajają, że żaden etap badań nie został pominięty.
Rzeczywiście, żaden etap badań nie został pominięty. Podczas wielomiesięcznych badań nad szczepionkami udowodniono, że nie ma ryzyka poważnych powikłań i działań ubocznych. Mogą one jedynie źle wpływać na osoby, które mają skłonność do alergii.
A co ze skutkami, które mogą pojawić się za jakiś czas?
Nie mamy na ten temat wiedzy. Przekonamy się o efektach dopiero za kilka lat i będą one prawdopodobnie marginalne. Już teraz możemy z pewnością stwierdzić, że ryzyko choroby i śmierci z powodu koronawirusa jest dużo większe niż ewentualne skutki uboczne przyjętej szczepionki.
Czy z medycznego punktu widzenia szczepionki mRNA, dopuszczone przez Europejską Agencję Leków, są bardziej niebezpieczne niż tradycyjne, w których podaje się zdezaktywowanego wirusa?
Nie są bardziej niebezpieczne. Otrzymujemy niewielki fragment wirusa w postaci mRNA, rozpoznawalny przez organizm, który w odpowiedzi na obcy element wytwarza przeciwciała i chroni nas przed infekcją.
Widzimy, z jakimi problemami z powodu koronawirusa borykają się rodziny, jak wpływa on na więzi społeczne, wspólnoty katolickie, a także na polską gospodarkę. Czy można powiedzieć, że w pewnych okolicznościach szczepienie może być naszym patriotycznym obowiązkiem?
Patrząc na to, jaki wpływ ma pandemia na funkcjonowanie całego kraju, szczepienia można rozpatrywać jako swoisty patriotyczny obowiązek chroniący zdrowie i życie naszych rodaków. Szczepionka chroni nasze dobro wspólne, które jest dobrem narodowym.
Ksiądz Arcybiskup spędził 20 lat w Afryce na misjach. Jaką rolę szczepionki odegrały na tym kontynencie?
Jako lekarz widziałem tragiczne skutki braku szczepień przeciwko poliowirusom, czyli  chorobie Heinego-Medina. Byłem świadkiem, jak z powodu zniekształcenia układu ruchu cierpiało wiele osób, które przeszło tę chorobę. Kalectwo wykluczało społecznie i było powodem żebrania na ulicy młodych mieszkańców Afryki. Trwała tam także epidemia odry ze śmiertelnymi powikłaniami w postaci zapalania płuc czy poważnych komplikacji jelitowych. Dzieci masowo umierały na odrę. Po wprowadzeniu szczepień udało się wyeliminować te choroby.
Szczepionki pomogły powstrzymać zakaźne choroby?
Tak było np. w przypadku gruźlicy. Ciągle będą się pojawiać nowe choroby, a jak pokazuje historia medycyny, szczepienia są w stanie je powstrzymać.
Na Czarnym Lądzie szczepionki wciąż są „towarem” deficytowym?    
REKLAMA
Na pewno brakuje tych przeciwko COVID-19. Inne szczepionki są dostarczane. Mam nadzieję, że w wyniku międzynarodowej mobilizacji biedne kraje będą miały równy dostęp do szczepionki przeciwko koronawirusowi.
O dostęp do szczepionki dla najbiedniejszych krajów apeluje także papież Franciszek.
Trzeba ten apel ciągle przypominać zwłaszcza krajom bogatym, które mogą pomóc w równym dostępie do medycznych środków.
Świat poradzi sobie z pandemią COVID-19 bez masowych szczepień?
Poszczególne kraje nie dadzą sobie rady, ponieważ obecnie widzimy, jak z powodu dużej mobilności ludzkiej koronawirus szybko rozprzestrzenił się na cały świat. W pewien sposób wszyscy jesteśmy ofiarami pandemii, nasze codzienne życie jest zależne od ograniczeń i różnych restrykcji. Szczepienia są szansą na to, aby powrócić do normalnych warunków życia.
Abp Henryk Hoser
pallotyn, biskup senior diecezji warszawsko-praskiej i wizytator apostolski o charakterze specjalnym dla parafii w Medjugorie. Absolwent Wydziału Lekarskiego Akademii Medycznej w Warszawie. Pracował jako misjonarz, a następnie wizytator apostolski w Rwandzie",Magdalena Wojtak,https://www.niedziela.pl/numer/2021/4,koronawirus,https://www.niedziela.pl/artykul/151836/nd/Sposob-na-wirusa
Obserwator,"W Boże Narodzenie warto odpowiedzieć sobie na kilka ważnych pytań: Dlaczego Syn Boży stał się człowiekiem? Po co nastąpiło Wcielenie? Po co żłóbek i kolędy?
Po co przygotowania i karp, i choinki?","WARSZAWA
Adwokaci bronią Jana Pawła II
W obronie dobrego imienia św. Jana Pawła II zbiórkę podpisów zorganizowali polscy adwokaci. „My, adwokaci, wyrażamy swój sprzeciw wobec działań usiłujących zniszczyć nieskazitelny wizerunek Jana Pawła II, który najlepiej wyraziły tysiące ludzi w czasie jego pogrzebu okrzykiem «Santo subito»” – czytamy w liście. Jego autorzy napisali, że św. Jan Paweł II jest uważany za „pasterza nadzwyczajnej wiary i zatroskania o każdego człowieka”. Zawsze stawał w obronie ludzi ubogich, skrzywdzonych, prześladowanych i chorych. Jego naczelną zasadą było miłosierdzie wobec człowieka. Godził ludzi i narody, napominał błądzących i apelował o poszanowanie godności człowieka. „Wyrażamy swój sprzeciw wobec działań usiłujących zniszczyć nieskazitelny wizerunek Jana Pawła II, przyłączając się do sprzeciwu profesorów” – napisali adwokaci. „Święty Jan Paweł II, zwany «Papieżem praw człowieka», sprawca upadku systemu komunistycznego, tak wrażliwy w kwestiach etyki seksualnej, nie jest w żadnym stopniu odpowiedzialny za nadużycia w tej dziedzinie ze strony niektórych kapłanów”. Wśród autorów listu są m.in. mecenasi: Piotr Andrzejewski z Izby Adwokackiej w Warszawie, Małgorzata Wassermann i Mateusz Bochacik z Izby w Krakowie, Marek Gruszka z Izby w Katowicach, Marek Proszewski z Izby w Opolu, Monika Strus-Wołos z Izby w Radomiu i Bartosz Prusiński z Izby Adwokackiej w Łodzi. Adwokaci, którzy pragną się przyłączyć do apelu, mogą wpisać się na adres mailowy: apeladwokatow@gmail.com z podaniem imienia i nazwiska oraz izby adwokackiej.
Julian Kostrzewa
KORONAWIRUS
Szczepienia z opóźnieniem
Początek akcji szczepień przeciw COVID-19 był obiecujący. Można było przewidywać, że do końca roku zostaną zaszczepieni wszyscy, którzy mają zamiar. Jedynym zgrzytem wydawało się dopuszczenie do szczepień poza kolejnością grupy ustosunkowanych celebrytów. Teraz jednak zaczęły się schody. Już wiadomo, że szczepienia się opóźnią, a powodem są przesunięcia terminów w dostawach od producentów. Pfizer i BioNTech poinformowały, że muszą czasowo zmniejszyć dostawy szczepionek. Polska strona już zapowiedziała wstrzymanie części dostaw dawek do szpitali, najistotniejszych dla grupy „0”, czyli m.in. medyków. Trzeba było odwoływać część już wyznaczonych terminów szczepień. Może to opóźnić początek szczepienia osób w wieku powyżej 80. roku życia. Zapisy na szczepienia seniorów ruszyły zresztą z falstartem. W pierwszych dniach zawieszał się system internetowy i nie można było się dodzwonić na specjalną infolinię. Sprawdzianem dla służby zdrowia może być też powrót do nauki stacjonarnej uczniów klas I-III, dla których koronawirus na ogół nie jest groźny, ale mogą go przenosić i może być zagrożeniem dla ich bliskich.
REKLAMA
j.k.
PAPIEŻ DO POLAKÓW
Eucharystia w centrum
W pozdrowieniach na zakończenie audiencji ogólnej papież Franciszek wezwał do postawienia Chrystusa w centrum życia, aby stawać się nosicielami światła i nadziei w społeczeństwie. Życzył, aby każdego dnia czerpać od Pana siłę do podążania naprzód oraz bycia świadkami pokoju i miłości. Zwracając się do Polaków, Ojciec Święty nawiązał do realizowanego programu duszpasterskiego polskiego episkopatu.
– Pozdrawiam serdecznie wszystkich Polaków. Kościół w Polsce kontynuuje realizację trzyletniego programu duszpasterskiego zatytułowanego: „Eucharystia daje życie” – powiedział. Życzę Wam, abyście w nowym roku, z odnowionym zapałem, mogli pogłębiać tajemnicę Eucharystii jako centrum życia chrześcijańskiego. Z serca wam błogosławię”.
j.k.
ROSJA
Zaostrzony kurs
Przyjęty niedawno i obowiązujący już pakiet nowych przepisów ograniczających prawa człowieka m.in. rozszerza pojęcie tzw. zagranicznego agenta. Przewiduje się teraz karę nawet 5 lat łagrów dla tzw. agentów. Za agentów władze mogą obecnie uznać – według niejasnych kryteriów – media, instytucje i osoby fizyczne otrzymujące z zagranicy wsparcie nie tylko finansowe, ale również innego rodzaju. Wprowadzono też wiele ustaw ograniczających prawa i wolności zgromadzeń, wypowiedzi, prawa wyborcze oraz prawa zrzeszania się. Według warszawskiego Ośrodka Studiów Wschodnich, jest to początek realizacji kolejnego etapu konsolidacji i zaostrzania autorytarnego systemu rosyjskiego. Ograniczenia są podporządkowane strategicznym celom, takim jak utrzymanie obecnego reżimu i wczesne przygotowanie płynnej sukcesji władzy. „Zarówno retoryka rządzących, jak i treść nowych przepisów wskazują, że wszelka aktywność obywatelska uznana przez władze za demonstrację nielojalności wobec systemu, a zwłaszcza działalność opozycyjna, będzie traktowana jako przestępstwo o charakterze antypaństwowym” – czytamy w opracowaniu OSW. – Ograniczanie praw człowieka to często odpowiedź na słabe notowania władz – ocenia Siergiej Dawidis z rosyjskiej pozarządowej organizacji Memoriał. Zachód powinien obserwować sytuację praw człowieka w Rosji, ponieważ ma ona potem przełożenie na politykę zagraniczną. Sposobem Kremla na zwiększenie swojej popularności jest straszenie społeczeństwa agresją zewnętrzną – podkreśla Dawidis.
REKLAMA
w.d.
USA
Nie – karze śmierci
Na nic zdały się apele amerykańskich biskupów, obrońców praw człowieka oraz licznych organizacji kościelnych i humanitarnych o zamianę kary śmierci dla Lisy Montgomery na dożywocie. Została stracona za porwanie i uduszenie przed 16  laty kobiety będącej w ciąży. Rozcięła potem brzuch zabitej, wyjęła z jej łona żywe dziecko i przedstawiała je innym jako swoje. Była to pierwsza egzekucja kobiety w USA na szczeblu federalnym od prawie 70 lat. Montgomery jest 11. osobą, na której wykonano federalny wyrok śmierci, odkąd zniesiono wieloletnie moratorium. Egzekucję przeprowadzono mimo choroby psychicznej kobiety. Sądy niższych instancji przychyliły się do wniosku, ale ich decyzję unieważnił Sąd Najwyższy. Mario Marazziti ze Wspólnoty św. Idziego podkreśla, że świat musi iść drogą sprawiedliwości, bez uciekania się do przemocy. Amerykańscy biskupi wezwali władze do ogłoszenia moratorium na egzekucje federalne i zniesienie obecnych wyroków śmierci. Według nich, kara śmierci nie jest potrzebna do tego, by społeczeństwo czuło się bezpieczne. Przypomnieli też apele ostatnich trzech papieży, wzywające do globalnej abolicji kary śmierci.
REKLAMA
w.d.
WENEZUELA
Apel biskupów
Biskupi potępili reżim Nicolása Maduro, który spowodował „ruinę narodu”, i wzywają do jak najszybszych przemian demokratycznych.
Lista zarzutów episkopatu Wenezueli pod adresem rządzących jest długa, m.in. niepohamowana inflacja, dewaluacja waluty, która zubożyła całą ludność. Biskupi piszą, że Wenezuela cierpi na skutek „katastrofalnych konsekwencji modelu ekonomicznego”, narzuconego przez reżim komunistyczny i ideologię, która zubożyła wszystkich, zwłaszcza najbiedniejszych, a także że gniew Boży budzi stan opieki zdrowotnej oraz upolitycznienie pomocy humanitarnej. Ich zdaniem, masowa emigracja jest najlepszym dowodem na klęskę polityki rządu, dlatego też wzywają do „aktu odwagi” polegającego na radykalnej zmianie kierunku politycznego. Aby ułatwić demokratyczne przemiany, muszą się odbyć wolne wybory w obecności obserwatorów z innych krajów. 2 lutego biskupi ogłosili dniem modlitwy dla całego narodu, aby „pozostać wiernym Bogu” i prosić o pokojowe rozwiązanie tej tragicznej sytuacji polityczno-ekonomicznej kraju. Rządy Maduro zmusiły do emigracji 3 mln obywateli. Większość z tych, którzy pozostali, żyje w ubóstwie.
w.d.
POPIELEC
Uproszczone obrzędy
W związku z pandemią COVID-19 Stolica Apostolska uprościła nieco obrzędy Środy Popielcowej. Wypowiadane podczas posypywania głowy popiołem słowa: „Pamiętaj, że jesteś prochem i w proch się obrócisz”, albo: „Nawracajcie się i wierzcie w Ewangelię”, kapłan wypowie tylko raz – po poświęceniu popiołu – w odniesieniu do wszystkich, a nie przy każdym wiernym. Nota Kongregacji ds. Kultu Bożego i Dyscypliny Sakramentów przypomina kapłanom o potrzebie założenia maseczki chroniącej nos i usta oraz o dezynfekcji rąk.
REKLAMA
j.k.
LIBAN
Chrześcijanie emigrują
Sytuacja w tym kraju, a także katastrofa gospodarcza po eksplozji, która w sierpniu ub.r. zniszczyła port i część stolicy – Bejrutu, spowodowała, że tysiące chrześcijan zdecydowało się na emigrację. Zdaniem ks. Jada Chlouka, proboszcza maronickiej katedry św. Jerzego w Bejrucie, są jednak także powody do optymizmu. Dzięki międzynarodowemu wsparciu możliwy stał się remont budynków w sąsiedztwie miejsca eksplozji, która spowodowała poważne zniszczenia w historycznej dzielnicy chrześcijańskiej. – Nadzieja jest zawsze naszym chlebem powszednim, zwłaszcza w tych mrocznych czasach. Wierzymy, że Jezus jest Panem historii i że nasze życie jest w Jego rękach – mówi ks. Chlouk.
j.k.
UE
Powrót po brexicie?
Trzeba mieć nadzieję na powrót Wielkiej Brytanii i znaleźć sposób na to, by wszystkie europejskie narody czuły się dobrze przyjęte w Unii – uważa abp Alain Paul Lebeaupin, nuncjusz apostolski przy tej instytucji.
Podkreśla on, że dramat brexitu nie polega jedynie na odejściu Wielkiej Brytanii. Straciliśmy również część naszej europejskiej historii. – Jesteśmy jak rodzina, od której odseparowała się jedna osoba. To bolesne, ale zawsze jest nadzieja na powrót – mówi abp Lebeaupin. Jego zdaniem, proces integracji europejskiej jest dziś drogą pod górę. Trzeba być ostrożnym, należy zabiegać o to, by wszyscy wytrwali w tej drodze. Projekt europejski nie może dzielić, musi łączyć.
w.d.
RAPORT
Prześladowani
Na świecie prześladowanych jest 340 mln chrześcijan, czyli co ósmy wyznawca Jezusa – podaje w corocznym raporcie włoska organizacja Otwarte Drzwi. W 2020 r.zamordowano 4761 chrześcijan i jest to 60-procentowy wzrost. Jako kraj, w którym dokonuje się najwięcej zbrodni, wymieniono Nigerię. Pandemia COVID-19 pogorszyła sytuację mniejszości chrześcijańskich na świecie. Listę krajów najbardziej prześladujących wyznawców Chrystusa otwiera Korea Północna. Ponadto są to: Afganistan, Somalia, Libia, Pakistan, Erytrea, Jemen, Indie, Iran, Irak i Syria.
REKLAMA
j.k.
ŁÓDŹ
Przystanek Niebo
18 stycznia Pan powołał do siebie ks. Artura Godnarskiego, prezbitera archidiecezji łódzkiej, od lat zaangażowanego w dzieło głoszenia Dobrej Nowiny.
Ksiądz Artur urodził się w 1969 r. W latach młodzieńczych związany był z Ruchem Światło-Życie, później także z Odnową w Duchu Świętym oraz Szkołą Nowej Ewangelizacji. Wstąpił do Gorzowskiego Wyższego Seminarium Duchownego w Gościkowie-Paradyżu, które ukończył w 1994 r., zostając prezbiterem diecezji zielonogórsko-gorzowskiej, a od 2020 r. – archidiecezji łódzkiej.
Od samego początku posługi kapłańskiej związany był z różnymi inicjatywami pastoralnymi i apostolskimi – najpierw
Kościoła diecezjalnego, a z czasem także Kościoła w Polsce. Kojarzony jest głównie z dziełem Przystanku Jezus. W 1998 r. na plac koncertowy w Żarach wyszli pierwsi kapłani, którzy podzielili się swoim doświadczeniem z bp. Edwardem Dajczakiem. Biskup zaprosił wówczas na spotkanie duszpasterzy. Tam zrodził się pomysł, by dla przyjeżdżającej młodzieży zaproponować inicjatywę ewangelizacyjną. Ksiądz Artur został koordynatorem dzieła, które z czasem przybrało formę Przystanku Jezus.
Od 1995 r. był dyrektorem Szkoły Nowej Ewangelizacji św. Tymoteusza w diecezji zielonogórsko-gorzowskiej, a także członkiem Stowarzyszenia Dyrektorów Katolickich Szkół Ewangelizacji oraz założycielem i od 1997 r. przewodniczącym Wspólnoty św. Tymoteusza – Katolickiego Stowarzyszenia w służbie Nowej Ewangelizacji. Dzieło Przystanku Jezus przeniósł także na płaszczyznę misyjną, animując Przystanek Jezus dla Kamerunu. Był również autorem projektu ewangelizacyjnego E2033.pl oraz współzałożycielem Ogólnopolskiej Rady Dyrektorów katolickich kerygmatycznych Szkół Nowej Ewangelizacji. W 2011 r. został powołany na sekretarza Zespołu Konferencji Episkopatu Polski ds. Nowej Ewangelizacji.
REKLAMA
W jednym z wywiadów udzielonych naszej redakcji powiedział: „Jak zaprezentować to, co mamy jako skarb, by młody człowiek chętnie po to wyciągnął rękę? (…) To walka w nas, by dokonać jak najnowocześniejszej prezentacji prawdy o Jezusie Chrystusie, by nie tylko mówić, ale także dać doświadczenie spotkania z żywym Bogiem, który ma piękny plan na życie każdego człowieka”.
Ks. Adrian Put
WATYKAN
Papieże zaszczepieni
Papież Franciszek i jego emerytowany poprzednik Benedykt XVI zostali zaszczepieni przeciw koronawirusowi – potwierdził dyrektor biura prasowego Watykanu Matteo Bruni. Obaj otrzymali pierwszą dawkę szczepionki. Informację o zaszczepieniu Franciszka jako pierwszy podał m.in. argentyński dziennik La Nacion. Szczepionkę otrzymał także 93-letni Benedykt XVI; został zaszczepiony w swej rezydencji. Nie podano, jakiego użyto preparatu. Kampania szczepień w Watykanie rozpoczęła się w ubiegłym tygodniu, a punkt medyczny urządzony został w atrium Auli Pawła VI. Szczepionka przysługuje wszystkim korzystającym z watykańskiej służby zdrowia. To mieszkający tam: hierarchowie, pracownicy i żołnierze Gwardii Szwajcarskiej. Wcześniej papież Franciszek wielokrotnie zachęcał do szczepień. Przekonywał, że z etycznego punktu widzenia wszyscy powinni się zaszczepić. – To opcja etyczna, bo stawką jest zdrowie, własne życie, a także życie innych. Odrzucanie szczepień nazwał nawet samobójczym negacjonizmem, a szczepionkę określił mianem etycznej i koniecznej. Apelował o zapewnienie wszystkim dostępu do szczepionek przeciw COVID-19.
REKLAMA
w.d.
WARSZAWA
Profanacja bez kary
Prokuratura umorzyła postępowanie w sprawie znieważenia kilku warszawskich pomników tęczową flagą. – Postępowanie prowadzone przeciwko Michałowi S., Zuzannie M., Kai K. oraz Annie F. zostało umorzone wobec niepopełnienia przez wyżej wymienionych zarzucanych im czynów, jak również wobec niewykrycia sprawcy w sprawie – poinformowała rzecznik Prokuratury Okręgowej w Warszawie. To była jedna z najbardziej odrażających prowokacji środowisk gender w Polsce. W lipcu 2020 r. grupa osób przedstawiająca się jako aktywiści LGBT przyczepiła tęczową flagę do figury Jezusa Chrystusa przed bazyliką Świętego Krzyża na Krakowskim Przedmieściu. Doniesienie do prokuratury w tej sprawie złożył wiceminister sprawiedliwości
Sebastian Kaleta, który nie zamierza składać broni. Zapowiedział zwrócenie się do prokuratury z wnioskiem o ujawnienie przebiegu postępowania.
j.k.",,https://www.niedziela.pl/numer/2021/4,święta,https://www.niedziela.pl/artykul/151826/nd/Obserwator
Łódź: Ognisko koronawirusa w klasztorze Sióstr Karmelitanek Bosych,"12 sióstr zakonnych przebywających w klasztorze Sióstr Karmelitanek Bosych jest zakażonych koronawirusem – poinformowała za pośrednictwem KAI Archidiecezja Łódzka. Trzy siostry są hospitalizowane. Klasztor objęty jest kwarantanną, obowiązuje zakaz odwiedzin.","""Łódzki klasztor Sióstr Karmelitanek Bosych został objęty izolacją z uwagi na Covid-19. Na co dzień Siostry modlą się w intencji mieszkańców Łodzi i całej diecezji, dziś to One potrzebują naszej modlitwy. Nie zawiedźmy Sióstr i módlmy się razem za Łódzki Karmel!"" – zaapelował w swoim wpisie na Facebooku rzecznik prasowy łódzkiej kurii ks. Paweł Kłys.
Jak przekazano na stronie internetowej archidiecezji powołując się na informację Katolickiej Agencji Informacyjnej, przeprowadzone wśród sióstr badanie na obecność SARS-CoV-2 wykazały zakażenie u wszystkich 12 zakonnic. Negatywny wynik testu ma jedynie siostra furtianka.
Trzy siostry karmelitanki są hospitalizowane, stan jednej z nich jest krytyczny. Jak dodała cytowana za KAI na stronie archidiecezji przełożona łódzkiego Karmelu s. Maria Weronika od Najświętszego Oblicza, siostry, które przebywają w klasztorze są osłabione, ale powoli wracają do zdrowia.
REKLAMA
Klasztor objęty jest kwarantanną, obowiązuje zakaz odwiedzin – kontakt z siostrami jest możliwy tylko telefonicznie lub mailowo. Znajdujący się w obrębie klasztoru Kościół pw. Św. Teresy jest zamknięty dla wiernych do odwołania.
Zgromadzenie Sióstr Karmelitanek Bosych w Łodzi istnieje od 1928 roku. Obecnie we wspólnocie przebywa 12 sióstr. (PAP)
Autor: Bartłomiej Pawlak
bap/ mhr/",PAP,,koronawirus,https://www.niedziela.pl/artykul/63828/Lodz-Ognisko-koronawirusa-w-klasztorze
Zaczyna się Tydzień Modlitw o Jedność Chrześcijan,"„Trwajcie w mojej miłości, a przyniesiecie obfity owoc (por. J 15,5–9)” – to hasło przewodnie tegorocznego tygodnia modlitw.","Ze względu na pandemię COVID-19 Tydzień Modlitw o Jedność Chrześcijan w 2021 r. będzie wyglądał inaczej niż w latach ubiegłych. Decyzje o jego przebiegu w poszczególnych regionach są podejmowane lokalnie.
Warszawski Oddział Polskiej Rady Ekumenicznej podjął decyzję, że w styczniu odbędą się trzy nabożeństwa w ramach Tygodnia Modlitw o Jedność Chrześcijan 2021:
- 21 stycznia, czwartek, godz. 18:00. Nieszpory. Prawosławna katedra metropolitalna św. Marii Magdaleny (al. Solidarności 52),
REKLAMA
- 22 stycznia, piątek, godz. 18:00. Nabożeństwo Słowa. Kościół ewangelicko-augsburski Świętej Trójcy (pl. Małachowskiego 1). Nabożeństwo będzie transmitowane przez Studio Lutheraneum na kanale YouTube „Luteranie w Warszawie”. Link do transmisji: https://youtu.be/pfsSbbTv3DY
- 24 stycznia, niedziela, godz. 16:00. Rzymskokatolicka katedra warszawsko-praska św. Michała Archanioła i św. Floriana Męczennika, ul. Floriańska 3. Nabożeństwo będzie transmitowane przez Salve NET.
Materiały do ekumenicznych modlitw zostały przygotowane we wspólnocie Grandchamp w Szwajcarii.
Tematy poszczególnych dni ekumenicznej oktawy są następujące:
• Dzień 1: Przyjmując wybranie
• Dzień 2: Dojrzewając wewnętrznie
• Dzień 3: Formując jedno ciało
• Dzień 4: Modląc się wspólnie
• Dzień 5: Pozwalając się przemienić słowem
• Dzień 6: Przyjmując innych
• Dzień 7: Wzrastając w jedności
• Dzień 8: Jednając się z całym stworzeniem",opr at.,,ekumenizm,https://www.niedziela.pl/artykul/63784/Zaczyna-sie-Tydzien-Modlitw-o-Jednosc
Przewodniczący Rady KEP ds. Ekumenizmu: w Polsce jest za małe zainteresowanie modlitwą o jedność chrześcijan,"W Kościele katolickim w Polsce jest zbyt małe zainteresowanie modlitwą o jedność chrześcijan – podkreśla w komentarzu dla KAI bp Krzysztof Nitkiewicz. Przewodniczący Rady KEP ds. Ekumenizmu apeluje do duszpasterzy o większe zaangażowanie ekumeniczne. Pod hasłem „Trwajcie w mojej miłości, a przyniesiecie obfity owoc“ zaczerpniętym z Ewangelii św. Jana, od dziś do 25 stycznia br. obchodzony będzie Tydzień Modlitw o Jedność Chrześcijan.","Publikujemy treść komentarza bp. Krzysztofa Nitkiewicza:
Pandemia stanowi wielkie wyzwaniem dla wszystkich Kościołów chrześcijańskich. Pozwalając sobie na odrobinę ironii, można powiedzieć, że Wirus Covid-19 jest bardzo ekumeniczny i dotyka wszystkich w jednakowej mierze. Słyszałem o hospitalizacji duchownych z którymi współpracuję w ramach dialogu ekumenicznego i sam miałem podobne doświadczenie. To wielka próba wiary dla nas wszystkich.
Pomimo istniejących ograniczeń sanitarnych, jako duszpasterze nie możemy opuścić naszych wiernych natomiast opieka „w sieci”, przez internet, ma siłą rzeczy charakter prowizoryczny. Z drugiej strony władze państwowe oczekują współpracy ze strony Kościołów w walce z pandemią. Nasze kościelne punkty widzenia mogą się pod niektórymi względami różnić, lecz wypracowanie tutaj wspólnego stanowiska, ma wymiar zarówno praktyczny jak i ekumeniczny. Chodzi np. o limity osób podczas nabożeństw. Przykładem współdziałania w tej konkretnej sprawie może być np. list do pana premiera podpisany przez przedstawicieli Kościoła Katolickiego, Polskiej Rady Ekumenicznej i Muzułmańskiego Związku Religijnego.
REKLAMA
Pomimo problemów związanych z pandemią udało się w tym roku wspólnie uczcić 450. rocznicę Zgody Sandomierskiej. Była ona dziełem polskich protestantów, unikalnym w skali europejskiej. Jednocześnie współczesny dialog ekumeniczny, w którym uczestniczy Kościół katolicki, nawiązuje do pewnych uzgodnień z 1570 r.
W minionym roku spotkaliśmy się także dwukrotnie w ramach Komisji ds. Dialogu Konferencji Episkopatu Polski i Polskiej Rady Ekumenicznej, której współprzewodniczącym ze strony katolickiej jest od jesieni ks. bp Jacek Jezierski. Dzięki temu możliwe było między innymi przygotowanie materiałów na najbliższy Tydzień Modlitw o Jedność Chrześcijan oraz uzgodnienie jego programu. Największym problemem jest moim zdaniem za małe zainteresowanie tym wydarzeniem. Słyszę czasami, jak niektórzy mówią: przecież u nas są sami katolicy i czują się zwolnieni z choćby najmniejszego akcentu ekumenicznego. Tymczasem Ojciec św. Franciszek nie pozostawia wątpliwości, powtarzając stale, że trzeba podążać w kierunku jedności chrześcijan, jeszcze bardziej zdecydowanym krokiem, zaczynając właśnie od modlitwy. Stąd mój apel do duszpasterzy, aby zachęcali do niej w kazaniach i na katechezie, dając sami przykład zaangażowania ekumenicznego. W ten sposób włączymy się w modlitwę Pana Jezusa i będziemy prosili razem z Nim Ojca Niebieskiego, „aby wszyscy stanowili jedno”.
Chciałbym wspomnieć jeszcze o dwóch ważnych wydarzeniach ekumenicznych: przyznanie 16 X 2020 r. doktoratu honoris causa Katolickiego Uniwersytetu Lubelskiego Jana Pawła II, kardynałowi Kurtowi Kochowi, Przewodniczącemu Papieskiej Rady ds. Popierania Jedności Chrześcijan oraz prezentacji najnowszego dokumentu wspomnianej dykasterii: „Biskup i jedność chrześcijan: Vademecum ekumeniczne”. Dzięki współpracy Metropolity Lubelskiego ks. abp. Stanisława Budzika, Rady ds. Ekumenizmu KEP i KUL-u, odbyła się ona na tej uczelni 16 grudnia ubiegłego roku, zaledwie dwanaście dni po watykańskiej prezentacji vademecum. Chociaż dokument adresowany jest głównie do biskupów, ma charakter bardzo praktyczny i może służyć za podręcznik ekumeniczny. Obecnie, jako Rada współpracujemy z Sekretariatem KEP w przygotowaniu jego polskiego wydania.

PODZIEL SIĘ CYTATEM","tk
/Sandomierz (KAI)",https://www.niedziela.pl/numer/2015/39,ekumenizm,https://www.niedziela.pl/artykul/63783/Przewodniczacy-Rady-KEP-ds-Ekumenizmu-w
Podarunki z Podbeskidzia,"Na cztery dni przed Wigilią do rzymskokatolickich parafii w obwodzie lwowskim, iwano-frankowskim i czerniowieckim na Ukrainie dotarł transport z pomocą świąteczną.","Oprócz darów rzeczowych trafiły tam również pieniądze zbierane przez ks. Marka Droździka, proboszcza bielskiej parafii św. Małgorzaty, który przez wiele lat pracował duszpastersko za naszą wschodnią granicą. Dostawczy Fiat Talento wyładowany jest aż do podsufitki. Na pace wylądowała odzież, dwa wózki dziecięce, makarony, chemia gospodarcza, przybory szkolne, konserwy, słodycze, pluszaki, a do tego ponad 100 osobnych paczek świątecznych. Nie brakuje też opłatków i komunikantów. Cały transport to owoc starań dwóch bielszczan: Szczepana Wojtasika oraz Cezarego Kozaka.
Wzmożony ruch na granicy związany z okresem przedświątecznym nie sprzyja takim akcjom. Na odprawę marnujemy bardzo wiele godzin. Ile? Aż szkoda pisać. Naszą bazą jest plebania w Żydaczowie, do której docieramy w piątek przed godz. 22. Pierwszy dzień naszego pobytu rozpoczynamy od Rorat. Na Mszy św. ks. Antoni Zięba zaprasza swoich najmłodszych parafian do aktywnego uczestnictwa w liturgii i do odbioru paczek. Widzimy po minach dzieci, że prezenty z Podbeskidzia są przez nich mile wyczekiwaną nagrodą. – Moja parafia jest stuosobowa. Część wiernych, szczególnie tych młodszych, wiąże swą przyszłość z Polską. Niedawno do Kęt na stałe wyjechała jedna rodzina – mówi ks. A. Zięba. W innych miejscach podobny eksodus parafian również jest zauważalny.
Żurawno
Z ks. A. Ziębą docieramy do kaplicy cmentarnej Skrzyńskich-Czartoryskich w Żurawnie. Wokół niej obraz nędzy i rozpaczy. Pnącza niskopiennej roślinności wzięły we władanie niemal każdy zakątek nekropolii. Jedynie do kaplicy wiedzie normalna ścieżka. Ona nie zarasta z jednego powodu. We wnętrzu kaplicy regularnie odprawiane są Msze św. i dlatego droga do niej jest dobrze wydeptana. Jeśli chce się dotrzeć w inne zakątki cmentarza, wypadałoby uzbroić się w maczetę.
– Starodrzew został wycięty, a w jego miejsce pojawiła się roślinność, która zawłaszcza cały teren cmentarza. W okresie letnim dobrze by było ją podpalić, ale ogień osmoliłby wszystkie nagrobki. Ręce mamy więc związane. Ten teren nie jest własnością parafii. Należy on do struktur państwowych, które nie mają pieniędzy na jego renowację i nic nie robią, by uchronić go przed zniszczeniem – mówi ks. A. Zięba.
REKLAMA
Identyczny problem dotyczy również pałacu Skrzyńskich-Czartoryskich, który przeznaczono na szpital zakaźny. Odrapane fragmenty murów pokazują, że póki co nie zaświeciło dla niego żadne zielone światełko w tunelu.
Jedziemy obrzeżami miejscowości i natrafiamy na pomnik upamiętniający zwycięstwo w 1676 r. 16-tysięcznej armii Jana III Sobieskiego nad 100-tysięczną nawałą turecką dowodzoną przez Ibrahima Szejtana. Chwilę później jesteśmy na rynku, gdzie oglądamy płaskorzeźbę poświęconą Mikołajowi Rejowi, który tu się właśnie urodził. Takich niespodzianek jest na Kresach o wiele więcej.
Brzozdowce
Jestem w sanktuarium Krzyża Świętego w Brzozdowcach. Trwa właśnie przedświąteczna spowiedź. Po świątyni oprowadza mnie ks. Damian Pankowiak. – W domu mieszczki Jadwigi Dolińskiej, 70-letniej wdowy, zaobserwowano, że obraz Jezusa Ukrzyżowanego poci się krwawymi łzami. Było to w roku 1746. Wtedy też przeniesiono go do kościoła. Zwiększająca się ilość pielgrzymów sprawiła, że planowano rozbudowę świątyni. Wszystko to skorygowała wojenna zawierucha – tłumaczy ks. D. Pankowiak.
W maju 1944 r. kościół zamieniono w twierdzę obronną, wewnątrz której co noc schronienie znajdowały polskie kobiety i dzieci. W podzięce za ocalenie przed banderowskim terrorem miejscowa ludność, którą przerzucona na tzw. Ziemie Odzyskane, wzięła ze sobą cudowny obraz. Obecnie znajduje się on w Kamieniu Pomorskim, a jego kopia w Brzozdowcach. Historię tej parafii i miejscowości pięknie opisał ks. Rafał Brzuchański w książce pt. „Moje miasteczko – Brzozdowce”.
REKLAMA
Halicz
Z Żydaczowa do Halicza mamy około 73 km. Za oknem przewija się beskidzki krajobraz. Jesteśmy na miejscu. Trafiamy do kościoła, którego konsekracja odbyła się raptem 13 lat temu. Tym niemniej zadziwiające są pozostające w jego wnętrzu historyczne artefakty sięgające początków XV wieku.
Tuż przed ołtarzem w ekspozycyjnych gablotach wystawione zostały szaty pogrzebowe bł. Jakuba Strzemię, arcybiskupa halickiego, żyjącego w latach 1340 – 1409. Zaledwie kilka dni po naszym przybyciu do parafii trafia odrestaurowana mitra, tunicella i woreczek jałmużniczy osoby beatyfikowanej. To wszystko jest efektem starań pochodzącego z Bielska-Białej ks. Jacka Waligóry. Jego historyczne zamiłowania pomogły nie tylko w odkryciu znaleziska, ale i w odrestaurowaniu i w odpowiednim wyeksponowaniu dzieła.
Przemyślany
Niespełna 70 km dzieli nas od kościoła Świętych Apostołów Piotra i Pawła w Przemyślanach. Po dotarciu do celu nie spotykamy się z jego duszpasterzami. Obaj pracujący tam kapłani przechodzą właśnie hospitalizację dla chorych na COVID-19 w pobliskich szpitalach.
Zostawiamy paczki, rozmawiamy z gospodyniami, oglądamy kościół, który przez wiele lat pełnił funkcję fabryki amunicji, i jedziemy dalej. Mijamy miasteczko, którego główna świątynia została ufundowana w 1645 r. przez ród Potockich. Naszym oczom ukazuje się również dawny gmach Sokoła, który powstał w czasach II Rzeczypospolitej.
Lwów
Koronawirus nie ima się tego miasta. Na ratuszowym placu trwa w najlepsze jarmark bożonarodzeniowy, a w jego okolicach miejskie kapele dają swe koncerty. – Ściągnij maseczkę, bo parchów na buźce dostaniesz – słyszę sugestię miejscowego batiara.
Zostawiamy ostatnie świąteczne paczki we lwowskiej katedrze. Świat jest tutaj inny niż na obrzeżach miasta. Jest wystawniej i bardziej wielkomiejsko. W końcu Lwów to ponad 700-tysięczna metropolia. Szybko zapadający zmierzch ukrywa mankamenty niszczejących kamieniec.
REKLAMA
Byłem tu w roku 1997 oraz w 2003 r. i widzę, jak wiele jest jeszcze do zrobienia w tym temacie. Dlatego półmrok odbieram jako swoiste wybawienie maskujące czasowe niedoróbki. Pomniki Fredry z Wrocławia i Sobieskiego z Gdańska potwierdzają jedynie, że ich polskość we Lwowie nie była mile widziana. Oni znaleźli na stałe swoje nowe miejsce.
Tymczasem wpatruję się w zakrywany obraz Madonny w lwowskiej katedrze. Powoli znika mi z oczu. Podobnie jak polskość ziemi lwowskiej, tarnopolskiej i stanisławowskiej. Zbliżam się do pięćdziesiątki i zastanawiam się, kto z młodszego pokolenia będzie jeszcze zainteresowany pomocą żyjącym tu Kresowiakom.
– Tato wróciłeś! – wita mnie w domu mój 14-letni syn. Moja podróż na dawne rubieże Rzeczypospolitej i związana z nią historia zupełnie go nie interesuje. Boję się, że wraz ze mną odchodzi pokolenie tych, dla których wschodnie tereny królewskiej Korony mają jeszcze jakiekolwiek znaczenie.
Nie wiem jednak, jak mam temu zaradzić. Dlatego jestem gotów znów wyjechać na Ukrainę, aby mój syn miał świadomość, że tata uczestniczy w czymś ważnym, choć dla niego jeszcze niezrozumiałym. Być może w końcu obudzi się w nim poczucie odpowiedzialności, które każe mu pójść w ślady ojca. To jedyna droga, aby poprowadzić go do miejsc nasączonych wielowiekową historią, o której wiele by można mówić.",Mariusz Rzymek,https://www.niedziela.pl/numer/2021/3,Ukraina,https://www.niedziela.pl/artykul/151763/nd/Podarunki-z%C2%A0Podbeskidzia
Jak uzdrowić rodzinę?,W niedzielę Świętej Rodziny papież Franciszek ogłosił Kościołowi kolejny temat do przemyśleń na 2021 r. i 2022 r. – Rok Rodziny Amoris laetitia. Oficjalnie i urzędowo rozpocznie się on 19 marca 2021 r.,"W tym dniu przypada liturgiczne wspomnienie Cieśli z Nazaretu i jednocześnie 5. rocznica ogłoszenia posynodalnej adhortacji Amoris laetitia. Pewnie już 5 lat temu papież świadomie wybrał tę datę, domyślnie czyniąc św. Józefa patronem dokumentu poświęconego rodzinie w Kościele.
Obydwa tematy – zarówno ten dotyczący Józefa, jak i ten dotyczący rodziny – w sposób oczywisty się uzupełniają i dopełniają. Ta zbitka to przede wszystkim sygnał dla mężczyzn – mężów i ojców. Wiele się mówi i pisze o kryzysie ojcostwa jako jednej z głównych przyczyn kryzysu rodziny, stąd wskazanie na postać św. Józefa jest wezwaniem skierowanym do panów, aby wzięli się w garść i na jego wzór zaopiekowali się swoimi rodzinami. Sam rok, jak wspomniano, rozpocznie się 19 marca br., a zakończy 26 czerwca 2022 r. Międzynarodowym Spotkaniem Rodzin, które odbędzie się w Rzymie. Jest nadzieja, że będzie to jedno z pierwszych dużych, globalnych zgromadzeń po pandemii COVID-19. Dobrze się składa, bo – jak skomentował przewodniczący Rady KEP ds. Rodziny bp Wiesław Śmigiel – „w czasie pandemii uświadomiliśmy sobie, jak ważna jest rodzina. Powróciliśmy też do koncepcji Kościoła domowego. Przypomnieliśmy sobie, że ten Kościół urzeczywistnia się nie tylko w świątyniach przez liturgię, ale również w naszych domach – przez rodzinną modlitwę, przez małżeńskie więzi i realizowanie w codzienności wspólnoty wiary, nadziei i miłości”.
Uzdrowienie świata
Co papież chce osiągnąć przez ogłoszenie Roku Rodziny? Trzeba tę jego decyzję widzieć w kontekście częstych nawoływań i papieskiego planu na erę pocovidową. Program ten jest zawarty w encyklice Fratelli tutti i ostatniej książce Franciszka – Powróćmy do marzeń. Wiadomo, że nie da się tych poważnych zmian przeprowadzić bez rodziny i poza rodziną. – Na wzór Świętej Rodziny jesteśmy powołani do ponownego odkrycia wychowawczej wartości rodziny – powiedział Franciszek, gdy ogłaszał Rok Rodziny, i uzależniał to odkrycie od zaangażowania rodzin w przemianę świata zewnętrznego. Tylko pod takim warunkiem rodzina „odnajduje duchową energię, by otworzyć się na świat zewnętrzny, na innych, na służbę braciom, na współpracę w budowaniu coraz to nowego i lepszego świata; zdolna zatem stać się nośnikiem pozytywnych bodźców”.
REKLAMA
Barometr rodzinnego dobrostanu
Jakie założenia ma Rok Rodziny? To, oczywiście, zależy od inicjatyw podejmowanych na poziomie lokalnym. Z pewnością będzie dużo modlitwy, zapewne pojawią się też jakieś nowe formy pobożności, pewnie włączy się w to katecheza.
Ojciec Święty w swoim krótkim słowie wskazał na trzy rzeczy oczywiste i kluczowe do rodzin. Według Franciszka, jako punkt startu wystarczy policzyć, jak często w rodzinie pojawiają się trzy słowa: „proszę”, „dziękuję” i „przepraszam”. To taki barometr rodzinnego dobrostanu. Jeśli te trzy słowa są w rodzinie na porządku dziennym, to jest z nią OK. Jeśli brakuje któregokolwiek z nich albo, nie daj Boże, nie występują w relacjach rodzinnych wcale to jest wiele do zrobienia, i żaden mediator w tym nie pomoże. Trzeba je na powrót wprowadzić do rodzinnego słownictwa, a to uzdrowi wewnętrzne relacje.",Tomasz Musiał,https://www.niedziela.pl/numer/2021/3,bp Marek Mendyk,https://www.niedziela.pl/artykul/151720/nd/Jak-uzdrowic-rodzine
Obserwator,"Rozumienie znaków i symboli, gestów i postaw pozwala nam świadomie i owocnie uczestniczyć we Mszy św.","USA
Szturm na Kapitol
Zanim Kongres uznał Demokratę Joe Bidena za zwycięzcę wyborów prezydenckich i zatwierdził głosy Kolegium Elektorów, a jego oponent, dotychczasowy prezydent Donald Trump zapewnił, że 20 stycznia dojdzie do uporządkowanego przekazania władzy, doszło do niespodziewanego i gorszącego szturmu na siedzibę Kongresu na Kapitolu. Demonstranci, najpewniej w większości zwolennicy Trumpa, doprowadzili do przerwania posiedzenia Kongresu, w trakcie którego zatwierdzano wynik wyborów. Dzięki przekazom telewizyjnym i internetowym można było zaobserwować, napastników,którzy: forsowali kordony policji i służb, biegali po parlamencie, pozowali do zdjęć z posągami, obrazami, flagami USA i Konfederacji oraz transparentami popierającymi Trumpa.. Powybijane okna i wyważone drzwi, zdemolowane biura – to krótki bilans zniszczeń w Kongresie. Część demonstrantów weszła do sali obrad oraz biura szefowej Izby Reprezentantów Nancy Pelosi. Jedna osoba – jak się okazało była wojskowa Ashli Babbitt,, została śmiertelnie postrzelona przez straż Kongresu. W trakcie zamieszek zginęło w sumie pięć osób.
Mimo,że prezydent Trump potępił szturm „najmocniej jak się da”, a przemoc, do której doszło na Kapitolu uznał za „przerażającą i karygodną”, i zapowiedział spokojne przekazanie władzy następcy, politycy Partii Demokratycznej rozważali ewentualne pilne odsunięcie go od władzy. Uznanie przez Kongres głosowania Kolegium Elektorów jest zazwyczaj formalnością, która nie przyciąga większego zainteresowania mediów. W tym roku było inaczej ze względu na kontestowanie przez prezydenta Trumpa uczciwości wyborczego procesu. Część kongresmenów złożyła zastrzeżenia co do rezultatów z Arizony oraz Pensylwanii. Senat i Izba Reprezentantów zdecydowaną większością głosów uznały jednak wyniki wyborów z tych oraz pozostałych 48 stanów i Dystryktu Kolumbii. Inauguracja rządów 46. przywódcy Stanów Zjednoczonych odbędzie się najpewniej już bez kłopotów.
REKLAMA
Wojciech Dudkiewicz
ZAKOPANE-ZĄB
Najwybitniejszy Stoch
Po trzecim już – i to w jakim stylu! – zwycięstwie w Turnieju Czterech Skoczni, a przed dość prawdopodobnym zdobyciu po raz trzeci Pucharu Świata, Kamil Stochrodem z Zębu, wyrasta na najwybitniejszego w historii skoczka narciarskiego. Zdobył już trzy olimpijskie złota (w tym obronił tytułu na dużej skoczni), ma na koncie indywidualne i drużynowe mistrzostwo świata oraz wicemistrzostwo w lotach. Sportowa forma i postawa Kamila pokazuje,że może skakać dalej, lepiej i zdobywać kolejne trofea. Już dziś Stoch jest wymieniany obok najlepszych: Matti Nykänena, Adama Małysza, Janne Ahonena, Gregora Schlierenzauera i Simona Ammanna. Stoch jest też zawodnikiem uniwersalnym i w odróżnieniu od innych „wielkich” – wciąż skacze, i będzie to robił jeszcze przez co najmniej kilka lat. O tym, że Kamil wyrasta na najwybitniejszego skoczka, jest przekonany prezes PZN Apoloniusz Tajner. Powoli wyprzedza on Adama Małysza, który zakończył karierę w wieku 34 lat.W tym samym wieku jest dziś Stoch i nadal jest... na szczycie. /j.k.
WATYKAN
Szczepcie się
W połowie stycznia Stolica Apostolska rozpoczyna kampanię szczepień przeciwko COVID-19. Papież Franciszek zapowiedział, że już zarezerwował sobie termin. Odrzucanie szczepień Ojciec Święty nazwał samobójczym negacjonizmem, a szczepionkę określił mianem „etycznej i koniecznej”. Papież wyraził przekonanie, że z etycznego punktu widzenia wszyscy powinni się zaszczepić, bo stawką jest własne zdrowie, a także życie innych. Przypomniał, że gdy był dzieckiem, problemem był wirus polio, który sprawił, że wiele dzieci pozostało sparaliżowanych i istniało duże pragnienie szczepień. Jego pokolenie wzrastało też w cieniu szczepionek przeciwko odrze i innym chorobom, na które szczepiono dzieci. Zadaniem papieża szczepionka jest bezpieczna. – Jeśli lekarze przedstawiają ją jako coś dobrego, co nie stanowi specjalnego zagrożenia, to czemu jej nie przyjąć? – stwierdził papież.
REKLAMA
j.k.
WATYKAN
Podróż ku Bogu
– Nie pozwólmy, aby znużenie, upadki i porażki pogrążyły nas w przygnębieniu – zaapelował papież Franciszek w homilii podczas Mszy św. w uroczystość Objawienia Pańskiego. Podkreślił, że życie nie jest demonstracją zdolności, ale podróżą ku Bogu. Podczas Mszy św. w Bazylice św. Piotra, w której uczestniczyło ponad stu duchownych i świeckich, papież podkreślił, że adorowanie Boga wymaga dojrzałości duchowej.
– Człowiek ma potrzebę adorowania. Jeżeli nie będzie adorował Boga, to będzie adorował bożki i zamiast być wierzącym stanie się bałwochwalcą – zauważył. W naszych czasach konieczne jest to, by więcej czasu poświęcać na adorację Boga, a lekcję tego dają Trzej Mędrcy. Franciszek wyjaśnił, że ich postawę opisują trzy wyrażenia: „podnieść oczy”, „wyruszyć w drogę” i „zobaczyć”. Stwierdził, że jest to zachęta do odrzucenia znużenia i narzekania, do wyjścia z ograniczeń ciasnych wizji i do uwolnienia się od dyktatury własnego „ja”, zawsze skłonnego do zamknięcia się w sobie i własnych sprawach. Oddać pokłon Bogu, to znaczy nie dać się uwięzić urojeniom wewnętrznym, które gaszą nadzieję, i nie czynić z problemów oraz trudności centrum swojego życia. Papież położył nacisk na to, że porażki, kryzysy i błędy mogą stać się pouczającymi doświadczeniami, gdyż służą uświadomieniu sobie, że tylko Bóg jest godny adoracji. Co więcej, próby i trudy życia przeżywane w wierze pomagają oczyścić serce i uczynić je bardziej pokornym, czyli bardziej gotowym, by otworzyć się na Boga.
j.k.
BAŁKANY
Dramat uchodźców
Sytuacja uchodźców, którzy schronili się w tym regionie, staje się dramatyczna – przestrzega włoski Caritas i apeluje do organizacji pozarządowych oraz wspólnoty międzynarodowej o pomoc migrantom, którzy znaleźli prowizoryczne schronienie w Bośni i Hercegowinie. Co najmniej 1200 osób żyje w dramatycznych warunkach, po tym jak niedawno spłonął obóz dla uchodźców we wsi Lipa. Mimo niskich temperatur całe rodziny koczują na ulicach w oczekiwaniu na odbudowę spalonego obozu. W najbliższym czasie nie ma mowy o tym, by zapewnić uchodźcom dostęp do prądu, bieżącej wody czy podstawowego ogrzewania, co zagraża ich życiu. Włoski oddział Caritas rozpoczął akcję dystrybuowania wśród uchodźców pilnej pomocy zimowej. W paczkach znajdują się czapki, rękawiczki, szaliki i ciepłe kurtki. Jest to jednak kropla w morzu potrzeb, którym można zaradzić jedynie dzięki długofalowej akcji pomocy, w którą zaangażują się lokalne władze, organizacje humanitarne i wspólnota międzynarodowa.
REKLAMA
w.d.
PAPIEŻ DO POLAKÓW
Pozdrowienia dla Orszaku
– Z miłością zwracam się do braci i sióstr Kościołów wschodnich, katolickich i prawosławnych, którzy zgodnie ze swoją tradycją świętują narodziny Pana – powiedział papież Franciszek w pozdrowieniach po modlitwie Anioł Pański.
Nawiązał do bolesnych wydarzeń w Republice Środkowoafrykańskiej, które działy się po niedawnych wyborach, w których naród wyraził pragnienie podążania drogą pokoju. Zachęcił wszystkie strony do dialogu, odrzucenia nienawiści i unikania wszelkich form przemocy. Franciszek wspomniał o Świętym Dniu Misyjnym Dzieci oraz o polskiej inicjatywie Orszaku Trzech Króli.
– Serdecznie pozdrawiam wszystkich, którzy łączą się z nami za pomocą środków przekazu. Szczególne pozdrowienie kieruję do fundacji Orszak Trzech Króli, która organizuje w wielu miastach i wioskach Polski oraz w innych krajach wydarzenia ewangelizacyjne i solidarnościowe.
j.k.
BIAŁORUŚ
Władze straszą
Białoruski Kościół Prawosławny, mający rangę egzarchatu w ramach patriarchatu moskiewskiego, został ostrzeżony o możliwości zdelegalizowania za działalność antyrządową, w tym za popieranie protestów społecznych przeciw reżimowi Alaksandra Łukaszenki. Pełnomocnik ds. religii i narodowości Republiki Białoruś jeszcze w listopadzie 2020 r. domagał się od kierownictwa Kościoła przestrzegania istniejącego w kraju ustawodawstwa, zwłaszcza art. 16 konstytucji i art. 8 ustawy o wolności sumienia i organizacji religijnych. Zagroził on, że jeśli naruszenia prawa powtórzą się w ciągu roku, to organ rejestrujący zwróci się do sądu z oświadczeniem w sprawie likwidacji organizacji religijnej, tzn. pozbawienia jej statusu prawnego i w efekcie zakazu działalności na obszarze Białorusi.
REKLAMA
j.k.
POCHODZENIE WIRUSA
Chiny nie chcą badań
Chiny nie udzieliły zezwolenia na wjazd do tego kraju międzynarodowej misji pod egidą WHO badającej genezę koronawirusa. – Chińskie władze nadal nie wydały koniecznych zezwoleń, aby ta ekipa wjechała do Chin – oznajmił dziennikarzom szef WHO Tedros Adhanom Ghebreyesus. Problem stanowią wizy do Chin, których ich władze nie chcą wydać. USA, które oskarżyły Pekin o ukrywanie skali zakażeń wirusem, zażądały przeprowadzenia przez WHO transparentnego śledztwa.
Misja, w której skład wchodzi kilkunastu ekspertów z różnych krajów, miała się udać do Wuhan, gdzie chińscy naukowcy przygotowali do przebadania próbki pobrane zarówno od ludzi, jak i zwierząt.
w.d.
SONDAŻ
Polityk roku
W ocenie społecznej na podstawie wyników sondażu CBOS, na miano polityka 2020 r. najbardziej zasłużył premier Mateusz Morawiecki. Wskazało go 11% badanych; na drugim miejscu znalazł się prezydent Andrzej Duda z 8% głosów. Na trzecim miejscu znaleźli się: lider Polski 2050 Szymon Hołownia oraz prezydent Warszawy Rafał Trzaskowski, otrzymując po 6% głosów. Według 24% badanych, nikt nie zasłużył na to miano, a 30% nie miało zdania. – Premier daje poczucie bezpieczeństwa i to jest najważniejsze. (...) Nigdy nie popełnił żadnego błędu – skomentował prof. Henryk Domański, socjolog z PAN.
REKLAMA
w.d.
PROGNOZA
Szczepionkowy scenariusz
Polski Instytut Ekonomiczny przedstawił optymistyczną prognozę dla naszego kraju.
Jego zdaniem, polska gospodarka odniesie duży wzrost w drugim półroczu 2021 r., a w 2022 r. wrócimy do stanu „normalności”, bo PKB Polski ma być o 5% wyższe niż w 2019 r. Taki scenariusz jest jednak uzależniony od skuteczności walki z pandemią COVID-19. Prognoza opiera się na założeniu, że do końca I kwartału 2021 r. chorobę przejdzie istotna część populacji (nawet 20%), i z sukcesem będzie realizowany ogólnokrajowy program szczepień. Eksperci przewidują, że motorem odbicia gospodarczego w drugiej połowie roku stanie się popyt konsumentów, który będzie stymulował konsumpcję prywatną po zniesieniu restrykcji gospodarczych.
j.k.",,https://www.niedziela.pl/numer/2021/3,,https://www.niedziela.pl/artykul/151712/nd/Obserwator
Przewodniczący Rady KEP ds. Ekumenizmu: w Polsce jest za małe zainteresowanie modlitwą o jedność chrześcijan,"W Kościele katolickim w Polsce jest zbyt małe zainteresowanie modlitwą o jedność chrześcijan – podkreśla w komentarzu dla KAI bp Krzysztof Nitkiewicz. Przewodniczący Rady KEP ds. Ekumenizmu apeluje do duszpasterzy o większe zaangażowanie ekumeniczne. Pod hasłem „Trwajcie w mojej miłości, a przyniesiecie obfity owoc“ zaczerpniętym z Ewangelii św. Jana, od 18 do 25 stycznia br. obchodzony będzie Tydzień Modlitw o Jedność Chrześcijan.","Publikujemy treść komentarza bp. Krzysztofa Nitkiewicza:
Pandemia stanowi wielkie wyzwaniem dla wszystkich Kościołów chrześcijańskich. Pozwalając sobie na odrobinę ironii, można powiedzieć, że Wirus Covid-19 jest bardzo ekumeniczny i dotyka wszystkich w jednakowej mierze. Słyszałem o hospitalizacji duchownych z którymi współpracuję w ramach dialogu ekumenicznego i sam miałem podobne doświadczenie. To wielka próba wiary dla nas wszystkich.","tk
/Warszawa (KAI)",,bp Krzysztof Nitkiewicz,https://www.niedziela.pl/artykul/63517/Przewodniczacy-Rady-KEP-ds-Ekumenizmu-w
Kalwaria Zebrzydowska: ponad 300 tys. pielgrzymów w ub. roku,Sanktuarium Pasyjno-Maryjne w Kalwarii Zebrzydowskiej nawiedziło w 2020 r. ponad 314 tys. pielgrzymów. W porównaniu do poprzedniego roku to niespełna jedna piąta zwykle przybywających tam pątników i turystów - podało biuro prasowe kalwaryjskiego sanktuarium.,"Opiekujący się sanktuarium ojcowie bernardyni zaznaczają, że poprzedni rok, naznaczony pandemią COVID-19, przyniósł duże zmiany w jego funkcjonowaniu. Wraz z wprowadzeniem obostrzeń sanitarnych, pojawiły się nowe wyzwania, także dla duszpasterstwa.
Tętniące życiem modlitwy Dróżki Kalwaryjskie, szczególnie w czasie Wielkiego Tygodnia, nagle opustoszały. Nie znaczy to jednak, że pielgrzymi zapomnieli o Kalwarii, a Kalwaria o nich. Ten trudny czas był inny pod wieloma względami. Trzeba jednak wyciągnąć dobre wnioski - podkreślają zakonnicy - a przede wszystkim pamiętać o konieczności ciągłego nawracania się do Boga.

PODZIEL SIĘ CYTATEM
Tradycyjne Misteria Kalwaryjskie w Wielkim Tygodniu zostały odwołane, a pielgrzymi łączyli się w modlitwie w domach za pośrednictwem transmisji na żywo odbywającej się drogą internetową. Wielkopiątkowa Droga Krzyżowa, której przewodniczył abp Marek Jędraszewski odbyła się w bazylice z udziałem zakonników i była transmitowana na antenie TVP3 w paśmie ogólnopolskim.
REKLAMA
W tym okresie zanotowano także największą oglądalność nabożeństw z bazyliki przez Internet sięgającą nawet 140 tys.
Ze względu na obowiązujące ograniczenia, forma wielu pielgrzymek została zmieniona na modlitwę w duchowej łączności z sanktuarium, uczestnictwo online, czy inne sposoby dostosowane do norm sanitarnych. Niektóre z nich zostały całkowicie odwołane. W czasie pandemii, 29 kwietnia metropolita krakowski abp Marek Jędraszewski dokonał aktu zawierzenia Archidiecezji Krakowskiej Matce Bożej Kalwaryjskiej przed Jej cudownym obrazem.
W sanktuarium modlono się o ustanie epidemii przez wstawiennictwo Najświętszej Maryi Panny oraz świętego Szymona z Lipnicy, patrona w czasie epidemii. Relikwie Świętego nadal są wystawione na głównym ołtarzu, a modlitwa nie ustaje.
Rok 2020 był obchodzony w Kościele w Polsce pod hasłem ”Wielka Tajemnica Wiary”. Był to również czas jubileuszu setnej rocznicy urodzin św. Jana Pawła II. W miejscu bliskim Świętemu w ciągu roku odbywało się wiele inicjatyw mających na celu przypominanie i promowanie nauczania papieskiego oraz wyrażenie wdzięczności Bogu za życie i pontyfikat Jana Pawła II.
W ramach ogólnopolskich obchodów stulecia urodzin św. Jana Pawła II biskupi nawiedzili sanktuarium w Kalwarii Zebrzydowskiej. Po poświęceniu i otwarciu nowej auli im. św. Jana Pawła II, zawierzyli siebie i Kościół w Polsce opiece Matki Bożej Kalwaryjskiej. W czasie sumy pontyfikalnej odpustu Wniebowzięcia NMP abp Jędraszewski przekazał na ręce burmistrza miasta dekret Stolicy Apostolskiej ustanawiający św. Jana Pawła II Patronem Kalwarii Zebrzydowskiej.
W 2020 r. minęło 400 lat od śmierci Mikołaja Zebrzydowskiego, fundatora sanktuarium i założyciela miasta. W tym czasie w sanktuarium odbyła się sesja naukowa poświęcona Zebrzydowskiemu.
Na przełomie czerwca i lipca miała miejsce w Kalwarii Zebrzydowskiej Kapituła Prowincjalna, która wybrała nowy Zarząd Prowincji oraz nakreśliła perspektywy życia i działalności bernardynów w przyszłości.
REKLAMA
Uroczystości odpustowe ku czci Wniebowzięcia NMP zostały zorganizowane zgodnie z obowiązującymi normami i zasadami sanitarnymi. Odbywały się procesje i nabożeństwa w bazylice i na dróżkach; natomiast wydarzenia towarzyszące zostały odwołane.
5 września 2020 zmarł kard. Marian Jaworski, emerytowany metropolita lwowski, „Kardynał Kalwaryjski”. Pogrzeb hierarchy odbył się 11 września w kalwaryjskiej bazylice. Zgodnie z ostatnią wolą Zmarłego, trumna z ciałem Kardynała spoczęła w krypcie kaplicy cudownego obrazu Matki Bożej Kalwaryjskiej. Kard. Jaworskiego w kalwaryjskim sanktuarium żegnali kardynałowie Konrad Krajewski, Kazimierz Nycz i Stanisław Dziwisz, nuncjusz apostolski w Polsce abp Salvatore Pennacchio i metropolita krakowski abp Marek Jędraszewski oraz m.in. kilkudziesięciu arcybiskupów i biskupów z Polski i Ukrainy, a także liczni kapłani i przedstawiciele władz państwowych.
Przez cały rok, dla stróżów sanktuarium najważniejsze pozostało sprawowanie sakramentów. Według stałego porządku celebrowane były Msze święte i nabożeństwa oraz spowiedź z zachowaniem norm sanitarnych.
Ilość pielgrzymów zarejestrowanych przez klasztorną furtę i zakrystię wyniosła 18 tys. 326. Łączna suma pielgrzymów zarejestrowana przez Kalwaryjskie Centrum Informacji, zakrystię oraz Dom Pielgrzyma to 314 tys. 020.
W minionym okresie nastąpił znaczący wzrost nawiedzających Dróżki Kalwaryjskie indywidualnie i rodzinnie.","bernardyni.pl, lk
/Kalwaria Zebrzydowska (KAI)",,Kalwaria Zebrzydowska,https://www.niedziela.pl/artykul/63486/Kalwaria-Zebrzydowska-ponad-300-tys
300 tys. pielgrzymów w kalwaryjskim sanktuarium w 2020 r.,W 2020 r. Sanktuarium Pasyjno-Maryjne w Kalwarii Zebrzydowskiej nawiedziło ponad 300 tys. pielgrzymów. W porównaniu do poprzedniego roku to niespełna jedna piąta zwykle przybywających pątników i turystów do Kalwarii.,"Poprzedni rok naznaczony pandemią COVID-19 przyniósł duże zmiany w funkcjonowaniu kalwaryjskiego sanktuarium. Wraz z wprowadzeniem obostrzeń sanitarnych, pojawiły się nowe wyzwania także dla duszpasterstwa. Tętniące życiem modlitwy Dróżki Kalwaryjskie, szczególnie w czasie Wielkiego Tygodnia, nagle opustoszały. Nie znaczy to jednak, że pielgrzymi zapomnieli o Kalwarii, a Kalwaria o nich. Ten trudny czas był inny pod wieloma względami. Trzeba jednak wyciągnąć dobre wnioski, a przede wszystkim pamiętać o konieczności ciągłego nawracania się do Boga. Podczas nabożeństwa na pustym Placu św. Piotra papież Franciszek powiedział, iż „początkiem wiary jest świadomość, że potrzebujemy zbawienia. Nie jesteśmy samowystarczalni, sami toniemy; potrzebujemy Pana jak starożytni żeglarze gwiazd.”",o. Tarsycjusz Bukowski OFM | Biuro Prasowe Sanktuarium,,,https://www.niedziela.pl/artykul/63394/300-tys-pielgrzymow-w-kalwaryjskim
Szczepić się czy nie szczepić?,"Stanowisko ekspertów KEP przedstawia skondensowaną wiedzę z zakresu teologii moralnej, która powinna być uwzględniona przy podejmowaniu decyzji o szczepieniu.","Przed tym dylematem stoją dziś miliony ludzi na całym świecie, w tym w Polsce. Tych, którzy dziś są na „nie”, opierając się na emocjach, próbuje się przekonać na „tak” profrekwencyjną kampanią przygotowaną przez polityków. Opublikowane w ostatnim czasie stanowisko Zespołu Ekspertów ds. Bioetycznych Konferencji Episkopatu Polski to przekaz zupełnie innego rodzaju. Przedstawia ono skondensowaną wiedzę, przede wszystkim z zakresu teologii moralnej, która powinna być brana pod uwagę przy podejmowaniu ważnej osobistej decyzji o szczepieniu, pamiętając jednak, że ma ona znaczący wymiar społeczny.
To dokument, który powstał z inicjatywy Rady Stałej Konferencji Episkopatu Polski i żeby jeszcze bardziej podkreślić wsparcie autorytetu, jakim cieszy się Konferencja, uzyskał przed publikacją zatwierdzenie Sekretariatu KEP. Można więc powiedzieć, że jest to głos polskiego Kościoła w ważnej sprawie szczepień w ogólności i szczepień przeciwko COVID-19 w szczególności. Pojawił się on wcześnie, w drugim dniu narodowej akcji szczepień, i podąża za głosem Kościoła wyrażonym choćby w niedawnej nocie Kongregacji Nauki Wiary oraz współgra ze stanowiskami innych konferencji biskupich, czy to w USA, gdzie szczepienia zaczęły się najwcześniej, czy w Wielkiej Brytanii.
Decyzja jest osobista, ale ...
No więc szczepić się czy się nie szczepić? Tę decyzję, przypominają eksperci, Kościół, szanując osobistą wolność, pozostawia konkretnej osobie: „decyzja o szczepieniu jest kwestią wyboru danej osoby, dokonywanego przez nią w sumieniu” – czytamy w dokumencie. Tyle że dla dobrej decyzji konieczne jest, aby to sumienie było właściwie uformowane, pamiętając, że „właściwie podjęta decyzja nie zależy wyłącznie od stopnia moralnej wrażliwości danej osoby czy od subiektywnej oceny stanu swojego zdrowia”. Nie ma więc tu miejsca na moje widzimisię. Chodzi o pewne przekonania, oparte nie na teoriach spiskowych, medycynie domowej czy subiektywnym poczuciu moralnym, ale na sprawdzonej wiedzy i poradzie kompetentnych osób, szczególnie lekarzy. To kwestia tym ważniejsza, że od osobistej decyzji w tym względzie zależą sprawy fundamentalne. Gra toczy się bowiem „o skutek dobroczynny szczepionki dla zdrowia i życia tak konkretnej osoby, jak i ludzkiej społeczności”.
REKLAMA
Moralność szczepionki i moralność szczepienia
A co z kwestiami moralnymi? Od miesięcy podnoszona była sprawa wykorzystywania w pracach nad różnymi szczepionkami komórek abortowanych, nienarodzonych dzieci. Stanowisko ekspertów KEP podkreśla, że są to „słuszne zastrzeżenia moralne”, ale nie mają one „charakteru bezwzględnego”. Inna jest bowiem odpowiedzialność tego, który w sposób zamierzony przeprowadza aborcję, inna tego, który wykorzystuje komórki lub tkanki abortowanego dziecka, dając tym samym wyraz akceptacji dla aborcji, a inna, a właściwie jej brak u tego, kto korzysta ze szczepionki w sytuacji, gdy nie ma możliwości skorzystania z innego produktu. To wszystko prowadzi do wniosku, że „każdy człowiek, w tym katolik, może skorzystać ze szczepionek, nawet opracowanych z wykorzystaniem linii komórkowych abortowanych płodów, jeżeli nie są dostępne inne szczepionki niebudzące takich zastrzeżeń”. To chyba najważniejsze zdanie dokumentu. Ponieważ, przynajmniej przez najbliższe miesiące, nie będziemy mieli specjalnego wyboru – można korzystać ze szczepionki, którą akurat dostarczono do Polski.
Przeciwwskazanie
Dokument krótko zajmuje się też coraz bardziej rozpowszechnianymi opiniami na temat szkodliwości szczepionek in genere. Czyni to w czterech krótkich punktach, dla których podsumowaniem jest, że eksperci KEP uznają ich dobroczynny charakter i potrzebę ich stosowania, gdyż „zdrowie, któremu służą, jest jednym z najważniejszych dóbr każdego człowieka”. Tego nie trzeba udowadniać.
Czy zatem istnieją obiektywne wskazania przeciw zaszczepieniu na COVID-19? Zasadniczo jedno. Opinia kompetentnego lekarza.",Ks. Paweł Rozpiątkowski,https://www.niedziela.pl/numer/2021/2,szczepienie,https://www.niedziela.pl/artykul/151620/nd/Szczepic-sie-czy-nie-szczepic
Austria: rok w cieniu pandemii głównym tematem rozważań biskupów,"Pandemia koronawirusa zdominowała tematykę rozważań, przesłań i kazań biskupów austriackich żegnających stary i witających Nowy Rok.","Z powodu pandemii w Austrii obowiązuje lockdown do 17 stycznia, w czasie którego m.in. nie można odprawiać nabożeństw z udziałem wiernych. Dlatego też wiele parafii transmitowało online swoją ostatnią liturgię w roku, aby umożliwić wiernym udział we wspólnej modlitwie.
Przewodniczący austriackiego episkopatu, arcybiskup Salzburga Franz Lackner w kazaniu podczas sylwestrowej Mszy św. w salzburskiej katedrze wyraził uznanie dla „bohaterek i bohaterów niosących niezbędną dla życia pomoc w szpitalach, domach opieki i innych placówkach"". Kryzys koronawirusa wpędził ludzi w niepewność, samotność, trudne sytuacje życiowe oraz problemy społeczne i gospodarcze, stwierdził abp Lackner. Podkreślił, że „są to trudne czasy, które wydobywają z nas zło, ale także i to, co najlepsze. Na porządku dziennym są solidarność i zaangażowanie dla bliźnich”.
Kard. Christoph Schönborn sprawował Mszę św. na zakończenie 2020 roku w niemal pustej wiedeńskiej katedrze św. Szczepana. ""Tegoroczny, `tak cichy wieczór`, sylwestrowy jest także okazją do zatrzymania się, do spojrzenia mimo pandemii koronawirusa na chwile wdzięczności w minionym roku oraz by prosić, aby Pan dał nam swoją łaskę, bliskość i pomoc w nowym roku”, powiedział arcybiskup Wiednia rozpoczynając liturgię transmitowaną przez „radio Klassik Stephansdom” oraz kanał archidiecezji wiedeńskiej na YouTube.
„Nic, co wstrząsa naszym życiem, żadne wzloty i upadki - a było ich kilka w tym roku - nie może oddzielić nas od miłości Boga, która jest nam dana w Chrystusie"" - podkreślił kardynał, nawiązując do słów św. Pawła z Listu do Rzymian (Rz 8,38-39).
Także w swoim sylwestrowym wystąpieniu w państwowej telewizji ORF kard. Schönborn nawiązał do czasu pandemii. Podkreślił, że rozpoczęte szczepienia przeciwko wirusowi COVID-19 są „nadzieją na zakończenie tej długotrwałej pandemii” i „promykiem nadziei na horyzoncie”. Ale czas pandemii to „oczywiście także ciemne chmury”. Trudno przewidzieć, jak sytuacja będzie się dalej rozwijać i jakie będą konsekwencje pandemii.
REKLAMA
Biskup Karyntii Josef Marketz zwrócił uwagę na wiele tematów, które oprócz koronawirusa „przejdą” z 2020 na Nowy Rok - takie jak sprawiedliwość klimatyczna, pokój, migracja i ludzkie warunki życia dla wszystkich, solidarność sąsiedzka i poświęcenie uwagi osobom, które zwątpiły w sens dalszego życia lub pragną śmierci. ""To są wielkie problemy naszego świata” - powiedział bp Marketz. Przyznał, że jego osobiście miniony rok w sposób szczególny uczynił „pokornym, skromnym i troskliwym”.
Kościół i władze Tyrolu w sylwestrowy wieczór upamiętniły podczas Mszy św. w Innsbrucku ofiary śmiertelne koronawirusa na przestrzeni ostatnich miesięcy. Z inicjatywy biskupa Hermanna Glettera i szefa landu, Günthera Plattera, na centralnym placu Innsbrucka zapalono 477 zniczy na pamiątkę tyluż mieszkańców Tyrolu, którzy zmarli w 2020 roku konsekwencji koronawirusa.","ts (KAI)
/Wiedeń",,Austria,https://www.niedziela.pl/artykul/63172/Austria-rok-w-cieniu-pandemii-glownym
Papież na Światowy Dzień Pokoju: budujmy kulturę troskliwości,"Do krzewienia troski o siebie nawzajem i o stworzenie, budowania społeczeństwa opartego na relacjach braterstwa a także przezwyciężania obojętności, odrzucenia i konfrontacji wezwał papież Franciszek w orędziu na 54. Światowy Dzień Pokoju. Jest on obchodzony 1 stycznia 2021 roku pod hasłem: „Kultura troskliwości jako droga do pokoju”.","Publikujemy tekst papieskiego orędzia.
ORĘDZIE OJCA ŚWIĘTEGO FRANCISZKA
NA 54. ŚWIATOWY DZIEŃ POKOJU
1 STYCZNIA 2021 ROKU
Kultura troskliwości jako droga do pokoju
1. Na progu Nowego Roku pragnę przekazać moje pełne szacunku pozdrowienia szefom państw i rządów, zwierzchnikom organizacji międzynarodowych, przywódcom duchowym i wiernym różnych religii oraz mężczyznom i kobietom dobrej woli. Wszystkim składam najlepsze życzenia, aby w tym roku ludzkość postępowała na drodze braterstwa, sprawiedliwości i pokoju między osobami, wspólnotami, narodami i państwami.
Rok 2020 upłynął pod znakiem wielkiego kryzysu sanitarnego COVID-19, który stał się zjawiskiem wielopłaszczyznowym i globalnym, pogłębiając silnie ze sobą powiązane kryzysy, takie jak kryzys klimatyczny, żywnościowy, gospodarczy i migracyjny, oraz sprawiając ogromne cierpienia i trudności. Myślę przede wszystkim o tych, którzy stracili członka rodziny lub bliską osobę, ale także o tych, którzy znaleźli się bez pracy. Szczególnie należy wspomnieć lekarzy, pielęgniarzy, farmaceutów, naukowców, wolontariuszy, kapelanów oraz pracowników szpitali i ośrodków zdrowia, którzy robili, co w ich mocy, i nadal to czynią z wielkim wysiłkiem i poświęceniem, do tego stopnia, że niektórzy z nich zmarli, starając się być u boku chorych, ulżyć ich cierpieniu lub uratować im życie. Oddając cześć tym osobom, ponawiam apel do decydentów politycznych i sektora prywatnego o podjęcie odpowiednich środków w celu zapewnienia dostępu do szczepionek przeciw COVID-19 i podstawowych technologii potrzebnych do pomocy chorym i tym wszystkim, którzy są najubożsi i najbardziej wrażliwi (1).
Z przykrością należy zauważyć, że obok licznych świadectw miłości i solidarności, nabierają niestety nowego rozmachu różne formy nacjonalizmu, rasizmu, ksenofobii, a nawet wojny i konflikty, siejące śmierć i zniszczenie.
REKLAMA
Te i inne wydarzenia, które w minionym roku naznaczyły drogę ludzkości, uczą nas, jak ważna jest troska o siebie nawzajem i o stworzenie, aby budować społeczeństwo oparte na relacjach braterstwa. Dlatego właśnie wybrałem jako temat tego orędzia: Kultura troskliwości jako droga do pokoju. Kultura troski o przezwyciężenie często dziś dominującej kultury obojętności, odrzucenia i konfrontacji.
2. Bóg Stwórca, źródło ludzkiego powołania do troskliwości
W wielu tradycjach religijnych istnieją opowiadania, które odnoszą się do pochodzenia człowieka, do jego relacji ze Stwórcą, z naturą i z innymi ludźmi. W Biblii, Księga Rodzaju od samego początku ukazuje znaczenie troskliwości lub ochrony w Bożym planie dla rodzaju ludzkiego, podkreślając związek między człowiekiem (’adam) a ziemią (’adamah) oraz między braćmi i siostrami. W biblijnej relacji o stworzeniu Bóg powierza Adamowi ogród „zasadzony w raju” (por. Rdz 2, 8) z zadaniem „uprawiania i strzeżenia” go (por. Rdz 2, 15). Oznacza to z jednej strony uczynienie ziemi urodzajną, a z drugiej strony ochronę i utrzymanie jej zdolności do podtrzymywania życia (2). Czasowniki „uprawiać” i „strzec” opisują relację Adama z jego domem-ogrodem, a także wskazują na zaufanie, jakie pokłada w nim Bóg, czyniąc go panem i opiekunem całego stworzenia.
Narodziny Kaina i Abla dają początek historii braci i sióstr, których relacje będą interpretowane – w negatywny sposób – przez Kaina w kategoriach opieki lub ochrony. Po zabiciu swojego brata Abla, Kain odpowiada w następujący sposób na Boże pytanie: «Czyż jestem stróżem brata mego?» (Rdz 4, 9) (3). Tak, oczywiście! Kain jest „stróżem” swojego brata. „W tych starożytnych opowiadaniach, pełnych głębokiej symboliki, zawarte już było przekonanie, odczuwane i dziś, że wszystko jest ze sobą powiązane i że autentyczna troskliwość o nasze życie i naszą relację z naturą jest nierozerwalnie związana z wymiarem sprawiedliwości i braterstwa oraz wierności wobec innych” (4).
REKLAMA
3. Bóg Stwórca, wzór troskliwości
Pismo Święte przedstawia Boga nie tylko jako Stwórcę, ale także jako Tego, który troszczy się o swoje stworzenia, szczególnie o Adama, Ewę i ich dzieci. Sam Kain, chociaż jest przeklęty z powodu popełnionego przestępstwa, otrzymuje znamię ochronne od Stwórcy, aby jego życie było strzeżone (por. Rdz 4, 15). Fakt ten, choć potwierdza nienaruszalną godność osoby, stworzonej na obraz i podobieństwo Boga, objawia także Boski plan zachowania harmonii stworzenia, ponieważ „pokój i przemoc nie mogą mieszkać w tym samym domu” (5).
Właśnie troska o stworzenie jest podstawą ustanowienia szabatu, który oprócz regulowania kultu Bożego, miał na celu przywrócenie porządku społecznego i troskliwości względem ubogich (por. Rdz 1, 1-3; Kpł 25, 4). Obchody Jubileuszu z okazji siódmego roku szabatowego dawały wytchnienie ziemi, niewolnikom i dłużnikom. W tym roku łaski troszczono się o najsłabszych, dając im nowe perspektywy życia, aby wśród ludu nie było żadnego potrzebującego (por. Pwt 15, 4).
Na uwagę zasługuje również tradycja prorocka, w której szczyt biblijnego rozumienia sprawiedliwości przejawia się w sposobie, w jaki wspólnota traktuje najsłabszych w swoim gronie. Z tego właśnie powodu zwłaszcza Amos (2, 6-8; 8) i Izajasz (58) nieustannie podnoszą głos na rzecz sprawiedliwości względem ubogich, którzy z powodu swojej bezbronności i bezsilności są wysłuchiwani jedynie przez Boga, który się o nich troszczy (por. Ps 34, 7; 113, 7-8).
4. Troskliwość w misji Jezusa
Życie i misja Jezusa są szczytem objawienia miłości Ojca do ludzkości (por. J 3, 16). W synagodze w Nazarecie Jezus ukazał się jako Ten, którego Pan namaścił i «posłał, aby ubogim niósł dobrą nowinę, więźniom głosił wolność, a niewidomym przejrzenie; aby uciśnionych odsyłał wolnymi» (Łk 4, 18). Takie mesjańskie działania, charakterystyczne dla jubileuszy, stanowią najbardziej wymowne świadectwo misji powierzonej Mu przez Ojca. W swoim współczuciu, Chrystus zbliża się do chorych na ciele i na duchu, uzdrawiając ich; przebacza grzesznikom i obdarza ich nowym życiem. Jezus jest Dobrym Pasterzem, który troszczy się o owce (por. J 10, 11-18; Ez 34, 1-31); jest Dobrym Samarytaninem, który pochyla się nad człowiekiem poranionym, leczy jego rany i pielęgnuje go (por. Łk 10, 30-37).
REKLAMA
U szczytu swej misji Jezus pieczętuje swą troskliwość względem nas, ofiarując siebie na krzyżu i uwalniając nas w ten sposób z niewoli grzechu i śmierci. Tak, darem swojego życia i swojej ofiary, otworzył dla nas drogę miłości i mówi do każdego: «Pójdź za mną i ty czyń podobnie!» (por. Łk 10, 37).
5. Kultura troskliwości w życiu uczniów Jezusa
Uczynki miłosierdzia względem duszy i względem ciała stanowią rdzeń działalności charytatywnej Kościoła pierwszych wieków. Chrześcijanie pierwszego pokolenia dzielili się, aby nikt z nich nie był w potrzebie (por. Dz 4, 34-35) i starali się, aby wspólnota była domem gościnnym, otwartym na każdą ludzką sytuację, gotowym do zatroszczenia się o najsłabszych. W ten sposób przyjął się zwyczaj składania dobrowolnych ofiar, aby nakarmić ubogich, pochować zmarłych i nakarmić sieroty, osoby starsze i ofiary katastrof, na przykład rozbitków na morzu. A kiedy w późniejszych czasach hojność chrześcijan straciła nieco rozmach, niektórzy Ojcowie Kościoła nalegali na fakt, że w zamyśle Boga własność jest dla dobra wspólnego. Św. Ambroży utrzymywał, że „natura wszystkie płody wydaje dla wszystkich do wspólnego dobra. [...] Z natury więc wywodzi się prawo wspólnej dla wszystkich własności. Prawo własności prywatnej jest wynikiem ludzkich uroszczeń” (6). Po przezwyciężeniu prześladowań pierwszych wieków, Kościół wykorzystał wolność, aby inspirować społeczeństwo i jego kulturę. „Potrzeby czasów budziły często nowe siły w służbie chrześcijańskiej caritas. Historia opowiada o wielu aktach dobroczynności. […] Powstało wiele zakładów dla cierpiącej ludności: szpitali, domów ubogich, sierot i podrzutków, gospód dla podróżnych itd.” (7).
REKLAMA
6. Zasady nauki społecznej Kościoła jako podstawa kultury troskliwości
Diakonia początków Kościoła, ubogacona refleksją Ojców i ożywiona na przestrzeni wieków czynnym miłosierdziem wielu jaśniejących świadków wiary, stała się siłą napędową nauki społecznej Kościoła, dając siebie wszystkim ludziom dobrej woli jako cenne dziedzictwo zasad, kryteriów i wskazań, z których można czerpać „język” troskliwości: promowanie godności każdej osoby ludzkiej, solidarność z ubogimi i bezbronnymi, troskliwość o dobro wspólne, ochronę świata stworzonego.
* Troskliwość jako promowanie godności i praw osoby
„Pojęcie osoby, które zrodziło się i rozwinęło w chrześcijaństwie, pomaga w realizowaniu rozwoju w pełni ludzkiego. Albowiem osoba znaczy zawsze relacja, nie indywidualizm, wskazuje na włączanie, a nie wykluczanie, wyjątkową i nienaruszalną godność, a nie wykorzystywanie” (8). Każda osoba ludzka jest celem sama w sobie, nigdy nie jest jedynie narzędziem, które należy doceniać tylko ze względu na jego użyteczność, ale jest stworzona, aby wspólnie żyć w rodzinie, we wspólnocie, w społeczeństwie, gdzie wszyscy członkowie są równi pod względem godności. To z tej godności wywodzą się prawa człowieka, a także obowiązki, które przypominają na przykład o odpowiedzialności za przyjmowanie i pomoc ubogim, chorym, zepchniętym na margines, wszystkim naszym „bliźnim, blisko lub daleko w czasie i przestrzeni” (9).
* Troskliwość o dobro wspólne.
REKLAMA
Każdy aspekt życia społecznego, politycznego i gospodarczego znajduje swoje wypełnienie, gdy służy dobru wspólnemu, to znaczy: gdy „suma warunków życia społeczeństwa pozwala bądź to grupom, bądź poszczególnym jego członkom, pełniej i szybciej osiągnąć ich własną doskonałość” (10). Dlatego nasze plany i wysiłki muszą zawsze uwzględniać skutki dla całej rodziny ludzkiej, rozważając możliwe konsekwencje w chwili obecnej i dla przyszłych pokoleń. Pandemia Covid-19 pokazuje nam, jak bardzo jest to prawdziwe i aktualne. W jej obliczu „zdaliśmy sobie sprawę, że wszyscy jesteśmy w jednej łodzi, wszyscy słabi i zdezorientowani, ale jednocześnie ważni i niezbędni, wszyscy wezwani by wiosłować razem” (11), bo „nikt nie ratuje się sam” (12) i żadne odizolowane państwo narodowe nie może zapewnić swoim mieszkańcom dobra wspólnego (13).
* Troskliwość poprzez solidarność.
Solidarność wyraża w konkretny sposób miłość drugiego człowieka, nie jako mgliste uczucie, ale jako „mocną i trwałą wolę angażowania się na rzecz dobra wspólnego, czyli dobra wszystkich i każdego, wszyscy bowiem jesteśmy naprawdę odpowiedzialni za wszystkich” (14). Solidarność pomaga nam widzieć drugiego – zarówno jako osobę, jak i, w najszerszym tego słowa znaczeniu, jako lud czy naród – nie jako dane statystyczne, czy środek, który można wykorzystać, a następnie wyrzucić, gdy nie jest już użyteczny, ale jako naszego bliźniego, towarzysza w drodze, powołanego do udziału, na równi z nami, w uczcie życia, na którą wszyscy są jednakowo zaproszeni przez Boga.
* Troskliwość i ochrona stworzenia.
Encyklika Laudato si’ w pełni ukazuje wzajemne powiązania całej rzeczywistości stworzonej i podkreśla potrzebę słuchania zarówno wołania potrzebujących, jak i wołania stworzenia. Z tego uważnego i ciągłego słuchania może zrodzić się skuteczna troska o ziemię, będącą naszym wspólnym domem, i o ubogich. W tej kwestii pragnę potwierdzić, że „warunkiem autentyczności poczucia wewnętrznego zjednoczenia z innymi bytami natury jest równoczesna czułość, współczucie i troska o człowieka” (15). „Pokój, sprawiedliwość i ochrona stworzenia to trzy kwestie ściśle ze sobą związane, których nie można od siebie oddzielać w taki sposób, by były traktowane indywidualnie, gdyż mogłoby to grozić ponownym popadaniem w redukcjonizm” (16).
REKLAMA
7. Kompas służący wspólnemu kursowi
W czasach zdominowanych przez kulturę odrzucenia, w obliczu pogłębiających się nierówności wewnątrz państw oraz pomiędzy nimi (17), pragnę zaprosić osoby kierujące organizacjami międzynarodowymi i rządami, światem gospodarczym i naukowym, komunikacją społeczną i instytucjami edukacyjnymi do wzięcia w swoje ręce tego „kompasu” wyżej wymienionych zasad, aby nadać wspólny kurs procesowi globalizacji, „kurs prawdziwie ludzki” (18). Pozwoliłoby to bowiem docenić wartość i godność każdej osoby, działać wspólnie i solidarnie na rzecz dobra wspólnego, przynosząc ulgę tym, którzy cierpią z powodu ubóstwa, choroby, niewolnictwa, dyskryminacji i konfliktów. Poprzez ten kompas zachęcam wszystkich, aby stali się prorokami i świadkami kultury troskliwości, aby wyeliminować wiele nierówności społecznych. A będzie to możliwe jedynie przy znaczącym i powszechnym protagonizmie kobiet, w rodzinie i we wszelkich dziedzinach życia społecznego, politycznego i instytucjonalnego.
Kompas zasad społecznych, niezbędny do promowania kultury troskliwości, jest również wskaźnikiem dla stosunków między państwami, które powinny być inspirowane braterstwem, wzajemnym szacunkiem, solidarnością i przestrzeganiem prawa międzynarodowego. W związku z tym należy podkreślić znaczenie ochrony i propagowania podstawowych praw człowieka, które są niezbywalne, powszechne, wzajemnie zależne i powiązane ze sobą (19).
REKLAMA
Należy również wspomnieć o poszanowaniu prawa humanitarnego, zwłaszcza w tym czasie, gdy konflikty i wojny następują po sobie bez przerwy. Niestety, wiele regionów i wspólnot nie pamięta już czasów, kiedy żyły w pokoju i bezpieczeństwie. Wiele miast stało się jakby epicentrami niepewności: ich mieszkańcy walczą o utrzymanie normalnego rytmu życia, ponieważ są atakowani i bombardowani na oślep materiałami wybuchowym, artylerią i bronią lekką. Dzieci nie mogą się uczyć. Mężczyźni i kobiety nie mogą pracować, aby utrzymać swoje rodziny. Głód zakorzenia się tam, gdzie kiedyś był nieznany. Ludzie są zmuszani do ucieczki, zostawiając nie tylko swoje domy, ale także historię rodziny i korzenie kulturowe.
Jest wiele przyczyn konfliktów, ale rezultat jest zawsze ten sam: zniszczenie i kryzys humanitarny. Musimy zatrzymać się i zadać sobie pytanie: co doprowadziło do tego, że konflikt na świecie stał się czymś normalnym? A przede wszystkim: jak możemy nawrócić nasze serca i zmienić naszą mentalność, aby naprawdę szukać pokoju w solidarności i braterstwie?
Jakże wiele środków trwonionych jest na broń, zwłaszcza jądrową (20), środków, które można by wykorzystać do realizacji ważniejszych priorytetów, dla zapewnienia bezpieczeństwa ludzi, takich jak wspieranie pokoju i integralnego rozwoju ludzkości, walka z ubóstwem, zabezpieczenie potrzeb zdrowotnych. To zresztą uwypuklają problemy globalne, takie jak obecna pandemia Covid-19 i zmiany klimatyczne. Jakże odważną decyzją byłoby „utworzenie z pieniędzy przeznaczanych na broń i inne wydatki wojskowe «Globalnego Funduszu» w celu definitywnego wyeliminowania głodu i przyczynienia się do rozwoju krajów najuboższych!” (21).
8. Wychowanie do kultury troskliwości
Promocja kultury troskliwości wymaga procesu wychowawczego, a w dążeniu do tego celu kompas zasad społecznych jest niezawodnym narzędziem w różnych powiązanych ze sobą kontekstach. Chciałbym podać kilka przykładów.
REKLAMA
- Wychowanie do troskliwości rodzi się w rodzinie, będącej naturalną i podstawową komórką społeczeństwa, w której człowiek uczy się żyć w relacji i we wzajemnym szacunku. Należy jednak umożliwić rodzinie realizację tego życiowego i nieodzownego zadania.
- Zawsze we współpracy z rodziną, innymi podmiotami powołanymi do wychowania są szkoła i uniwersytet, a w pewnych aspektach również podmioty komunikacji społecznej (22). Są one powołane do szerzenia systemu wartości opartego na uznaniu godności każdej osoby, każdej wspólnoty językowej, etnicznej i religijnej, każdego ludu i wynikających z niego praw podstawowych. Edukacja stanowi jeden z filarów społeczeństw bardziej sprawiedliwych i solidarnych.
- Religie w ogóle, a przywódcy religijni w szczególności, mogą odgrywać niezastąpioną rolę w przekazywaniu wiernym i społeczeństwu wartości solidarności, poszanowania różnic, akceptacji i troskliwości o najbardziej wrażliwych braci i siostry. Przypominam w tym kontekście słowa papieża Pawła VI skierowane do parlamentu ugandyjskiego, w 1969 r.: „Nie lękajcie się Kościoła; on was szanuje, kształci wam uczciwych i lojalnych obywateli, nie podsyca rywalizacji i podziałów, stara się promować zdrową wolność, sprawiedliwość społeczną i pokój. Jeśli w ogóle ma jakieś preferencje, to dla ubogich, dla wychowania najmłodszych, dla opieki nad cierpiącymi i opuszczonymi” (23).
- W odniesieniu do tych, którzy są zaangażowani w służbę społecznościom, w organizacjach międzynarodowych, rządowych i pozarządowych realizujących misję wychowawczą, a także tych wszystkich, którzy na różne sposoby pracują w dziedzinie edukacji i badań naukowych, ponawiam swoją zachętę, abyśmy osiągnęli cel edukacji „bardziej otwartej i integrującej, zdolnej do cierpliwego słuchania, konstruktywnego dialogu i wzajemnego zrozumienia” (24). Chciałbym, aby ta zachęta, sformułowana w ramach Globalnego Paktu Wychowawczego, znalazła szeroką i różnorodną aprobatę.
REKLAMA
9. Nie ma pokoju bez kultury troskliwości
Kultura troskliwości, jako zaangażowanie wspólne, solidarne i uczestniczące na rzecz ochrony i promowania godności i dobra wszystkich, jako gotowość do zainteresowania się, do zwracania uwagi, do współczucia, do pojednania i uzdrowienia, do wzajemnego szacunku i wzajemnej akceptacji, jest uprzywilejowanym sposobem budowania pokoju. „W wielu częściach świata pojawiają się drogi pokoju, które prowadzą do zabliźniania ran; potrzeba zatem twórców pokoju, gotowych, by zainicjować w śmiały i pomysłowy sposób procesy uzdrawiania i nowego spotkania” (25).
W tym czasie, w którym łódź ludzkości, wstrząsana burzą kryzysu, płynie mozolnie w poszukiwaniu spokojniejszego i bardziej pogodnego horyzontu, ster godności osoby ludzkiej i „kompas” podstawowych zasad społecznych może pozwolić nam płynąć bezpiecznym i wspólnym kursem. Jako chrześcijanie, spoglądamy na Dziewicę Maryję, Gwiazdę Morza i Matkę Nadziei. Wspólnie pracujemy nad tym, by podążać naprzód w kierunku nowego horyzontu miłości i pokoju, braterstwa i solidarności, wzajemnego wsparcia i akceptacji. Nie ulegajmy pokusie braku zainteresowania innymi, zwłaszcza najsłabszymi, nie przyzwyczajajmy się do odwracania wzroku (26), ale codziennie, konkretnie angażujmy się w „tworzenie jednej wspólnoty, składającej się z braci, którzy się akceptują, troszcząc się o siebie nawzajem” (27).
Watykan, 8 grudnia 2020 r.
Przypisy.
1. Por. Przesłanie wideo z okazji 75. Sesji Zgromadzenia Ogólnego Narodów Zjednoczonych (25 września 2020).
2. Por. Enc. Laudato si’ (24 maja 2015), 67.
3. Por. „Braterstwo podstawą i drogą do pokoju”, Orędzie na 47. Światowy Dzień Pokoju 2014 (8 grudnia 2013), 2.
REKLAMA
4. Enc. Laudato si’ (24 maja 2015), 70.
5. PAPIESKA RADA IUSTITIA ET PAX, Kompendium nauki społecznej Kościoła, n. 488.
6. De officiis, 1, 28, 132: PL 16, 67; Obowiązki duchownych, I, 28, 132: przekł. Kazimierz Abgarowicz, Warszawa 1967, s. 66.
7. K. BIHLMEYER, Historia Kościoła, t. I, Warszawa 1971, s. 375.
8. Przemówienie z okazji 50. rocznicy ogłoszenia encykliki „Populorum progressio” (4 kwietnia 2017); w: L’Osservatore Romano, wyd. polskie, n. 5 (392)/2017, s. 34.
9. Przesłanie na 22. sesję Konferencji Stron Ramowej Konwencji Narodów Zjednoczonych w Sprawie Zmian Klimatu (UNFCCC) - COP22 (10 listopada 2016); por. TAVOLO INTERDICASTERIALE DELLA.
10. SOBÓR WAT. II, Konst. duszp. Gaudium et spes, 26.
11. Modlitwa na placu św. Piotra o ustanie pandemii (27 marca 2020): L’Osservatore Romano, wyd. polskie. n.4 (421)/2020, s. 4.
12. Tamże.
13. Enc. Fratelli tutti (3 października 2020), 8. 153.
14. ŚW. JAN PAWEŁ II, Enc. Sollicitudo rei socialis (30 grudnia 1987), 38.
15. Enc. Laudato si’ (24 maja 2015), 91.
16. KONFERENCJA EPISKOPATU REPUBLIKI DOMINIKAŃSKIEJ, List pasterski Sobre la relación del hombre con la naturaleza (21 stycznia 1987), por. Enc. Laudato si’ (24 maja 2015), 92.
17. Enc. Fratelli tutti (3 października 2020), 125.
18. Tamże, 29.
19. Por. Przesłanie do uczestników międzynarodowej konferencji poświęconej prawom człowieka we współczesnym świecie (Rzym, 10-11 grudnia 2018): L’Osservatore Romano, wyd. polskie, n. 1 (409)/2019, s. 25-26.
20. Por. Przesłanie na konferencję ONZ zwołaną w celu wynegocjowania wiążącego prawnie instrumentu zakazującego broni jądrowej, co miałoby doprowadzić do jej całkowitego wyeliminowania (23 marca 2017).
21. Przesłanie wideo z okazji Światowego Dnia Żywności 2020 (16 października 2020).
REKLAMA
22. Por. BENEDYKT XVI, „Wychowanie młodzieży do sprawiedliwości i pokoju”, Orędzie na 45. Światowy Dzień Pokoju 2012 (8 grudnia 2011), 2; „Przezwycięż obojętność i zyskaj pokój”, Orędzie na 49. Światowy Dzień Pokoju 2016 (8 grudnia 2015), 6.
23. Przemówienie do deputowanych i senatorów Ugandy (Kampala, 1 sierpnia 1969).
24. Przesłanie na inaugurację Paktu Wychowawczego (12 września 2019).
25. Enc. Fratelli tutti (3 października 2020), 225.
26. Por. tamże, 64.
27. Tamże, 96; por. Orędzie na 47. Światowy Dzień Pokoju 2014 (8 grudnia 2013), 1: L'Osservatore Romano, wyd. polskie, n. 1 (358)/2014, s. 4.","tłum. o. Stanisław Tasiemski (KAI)
/Watykan",,Franciszek,https://www.niedziela.pl/artykul/63130/Papiez-na-Swiatowy-Dzien-Pokoju-budujmy
Pandemia wzmocniła relacje państwo-Kościół na Łotwie,"Nie da się zaprzeczyć, że pandemia Covid-19 wpłynęła na życie Kościoła w kończącym się roku, również na Łotwie. Jednak ograniczenia epidemiologiczne nie unieważniły innych problemów i wyzwań, jak np. sprawa małżeństwa i rodziny w prawie państwowym.","Jeśli chodzi o kolejne fale zakażeń i walkę z ich skutkami, to warto odnotować – obok negatywnych zjawisk, jak choćby spadek frekwencji na nabożeństwach i w ogóle aktywności kościelnej – również pewne pozytywne tendencje. Należy do nich np. postęp w relacjach państwo-Kościoły, gdzie miejsce tradycyjnej wzajemnej podejrzliwości zaczęła zajmować współpraca i zaufanie. Chodzi z jednej strony o zaakceptowanie przez związki wyznaniowe wprowadzanych ograniczeń sanitarnych, a z drugiej o docenienie przez państwo społecznej roli wspólnot religijnych w sytuacjach nadzwyczajnych. Znajduje to wyraz w racjonalnym stosowaniu restrykcji epidemiologicznych, by uniknąć absurdalnego lockdownu w miejscach kultu.
Gdy chodzi o kwestię statusu małżeństwa i rodziny, to na Łotwie można zanotować intensywną współpracę ekumeniczną na rzecz obrony konstytucyjnego zapisu, gdzie małżeństwo rozumiane jest jako związek mężczyzny i kobiety. Z próbami zmiany czy obejścia tej definicji mamy do czynienia przy okazji politycznej dyskusji nad ratyfikacją konwencji stambulskiej przez Łotwę, czy też ostatnio nad kazuistycznymi przypadkami socjalnymi.
Tę ekumeniczną współpracę dobrze ilustruje wystosowanie przez łotewskich zwierzchników religijnych wspólnego przesłania skierowanego w Niedzielę Świętej Rodziny do władz kraju. Opowiedzieli się oni za ochroną szczególnego statusu rodziny, ostrzegając przed niszczącymi dla tożsamości narodowej skutkami zmian prawnych, które są obce łotewskiej tradycji.","Tadeusz Cieślak SJ
/Vatican News",,Kościół,https://www.niedziela.pl/artykul/63113/Pandemia-wzmocnila-relacje
Sekretarz generalny KEP: nowy rok szansą na budowanie dobrych relacji rodzinnych i społecznych,"2021 rok jest kolejną szansą, którą dostajemy od Boga, by otwierać się na drugiego człowieka, budować dobre relacje rodzinne i społeczne oraz jeszcze bardziej dostrzegać osoby, które potrzebują wsparcia i pomocy – podkreślił sekretarz generalny Konferencji Episkopatu Polski bp Artur Miziński.","Sekretarz generalny KEP życzenia noworoczne skierował w sposób szczególny do chorych, ich rodzin oraz lekarzy, pielęgniarek, ratowników i całego personelu medycznego. Zapewnił również o modlitwie za zmarłych.
„Pandemia Covid-19, z którą nadal się zmagamy, pokazała jak ważna jest wzajemna pomoc, służba drugiemu człowiekowi i odpowiedzialność za innych. Przy całym cierpieniu i trudnościach, które niesie ze sobą sytuacja rozprzestrzeniającej się choroby, to także okazja, by wprowadzać w życie przesłanie Ewangelii o miłości bliźniego i służbie. Należy spodziewać się, że ofiarna posługa służb medycznych i sanitarnych oraz rozpoczęty przed kilkoma dniami proces szczepień przeciw Covid-19, w nowym roku pozwoli nam powracać do normalnego funkcjonowania. Prosimy Boga o tę łaskę” – zaznaczył i dodał, że sam zamierza się zaszczepić.
Bp Miziński przypomniał, że trwa właśnie ogłoszony przez papieża Franciszka rok św. Józefa. „Wstawiennictwu opiekuna Jezusa i oblubieńca Maryi zawierzajmy 2021 r. nasze rodziny, społeczeństwo, Polskę, Europę i świat. Ojciec Święty podkreślił, że św. Józef jest ojcem w przyjmowaniu, gdyż przyjmuje Maryję bez uprzednich warunków. Dodał też, że św. Józef przyjmuje w swoim życiu trudne wydarzenia, których nie rozumie, gdyż ufa Bogu i jemu zawierza przyszłość. Dzięki wierze podejmuje wyzwania, które w pierwszej chwili wydają się nie do zrealizowania” – powiedział sekretarz generalny Episkopatu i zachęcił do korzystania z odpustów ogłoszonych przez papieża, szczególnie w dniach poświęconych św. Józefowi – 19 marca i 1 maja.

PODZIEL SIĘ CYTATEM
Jak podkreślił sekretarz generalny Episkopatu, Kościół w Polsce oczekuje na beatyfikację Prymasa Tysiąclecia kard. Stefana Wyszyńskiego, która została wstrzymana pandemią Covid-19. „Przygotowujemy się do tej beatyfikacji zgłębiając nauczanie kard. Wyszyńskiego, które jest aktualne także w dzisiejszej sytuacji. Kościół w Polsce chce w nowym roku przypominać o możliwościach stałej formacji w parafiach w różnych wspólnotach, grupach i ruchach, mających propozycję dla osób w każdym wieku. Będziemy też wskazywali na nauczanie św. Jana Pawła II, w trwającym roku jego setnej rocznicy urodzin. W tym kontekście ważne jest wykorzystywanie nowoczesnych środków przekazu i komunikacji, by orędzie papieża Polaka docierało szczególnie do młodych ludzi” – dodał bp Miziński.","BPKEP
/Warszawa (KAI)",,bp Artur Miziński,https://www.niedziela.pl/artykul/63102/Sekretarz-generalny-KEP-nowy-rok-szansa
Kościół na świecie 2020 – najważniejsze wydarzenia,Publikujemy kalendarium najważniejszych wydarzeń 2020 roku w Kościele katolickim na świecie:,"STYCZEŃ
15, Świat. W 2019 sytuacja chrześcijan w wielu krajach ponownie pogorszyła się – głosi Światowy Indeks Prześladowań 2019, ogłoszony przez Międzynarodowe Dzieło Chrześcijańskie “Open Doors” (Otwarte Drzwi). Wynika z niego, że ok. 260 milionów wyznawców Chrystusa doświadcza poważnych prześladowań. „Uderza coraz większa kontrola i ograniczanie życia kościelnego na całym świecie oraz niszczenie i zamykanie świątyń i instytucji kościelnych” – stwierdzał opublikowany jednocześnie w kilku krajach wykaz 50 krajów, w których dochodzi do największych prześladowań. Według “Open Doors” w porównaniu z raportem z poprzedniego roku, w Afryce i Azji szerzy się brutalny wojujący islamizm. Aby jeszcze bardziej ograniczyć wolność religii, w wielu krajach, np. w Chinach, wprowadzono pełną cyfrową inwigilację obywateli.
11-15, Ziemia Święta. 13 biskupów z 10 episkopatów krajów europejskich oraz z USA i Konferencji Episkopatów Wspólnoty Europejskiej (COMECE) wzięło udział w tradycyjnej już pielgrzymce do Ziemi Świętej i spotkaniu z tamtejszymi chrześcijanami. W programie znalazły się wizyty w Gazie, Ramallahu, Jerozolimie i Betanii. Rozmawiano m.in. o konflikcie izraelsko-palestyńskim, lepszym wsparciu dla ludzi dotkniętych bezprawnymi działaniami, możliwości porozumienia między Izraelczykami a Palestyńczykami, a także o problemach szkolnictwa i nauki w sytuacjach konfliktów.
25, USA. ""Każde dziecko jest bezcennym i świętym darem Boga"" – powiedział prezydent Stanów Zjednoczonych Donald Trump do uczestników 47. Marszu dla Życia w Waszyngtonie. Był on pierwszym urzędującym szefem państwa, który wziął udział w tym dorocznym wydarzeniu, organizowanym przez obrońców życia. Oprócz stolicy odbywają się one także w innych miastach USA w kolejne niechlubne rocznice decyzji Sądu Najwyższego Stanów Zjednoczonych z 1973 r. o legalizacji aborcji w całym kraju.
REKLAMA
31, Francja. Sąd apelacyjny w Lyonie uniewinnił kard. Philippe`a Barbarina, którego sąd pierwszej instancji skazał w marcu 2019 r. na sześć miesięcy więzienia w zawieszeniu za niedoniesienie o wykorzystywaniu seksualnym małoletnich, jakiego dopuścił się jeden z księży jego archidiecezji. Kardynał złożył rezygnację z funkcji arcybiskupa Lyonu, którą papież przyjął 6 marca.
LUTY
30.01–2.02, Niemcy. We Frankfurcie nas Menem obradowało pierwsze zgromadzenie Drogi Synodalnej – procesu dialogu na temat wewnętrznych reform w Kościele katolickim w Niemczech. Jak zaznaczyli jego uczestnicy, spotkanie miało przede wszystkim charakter przygotowawczy do dalszej debaty. Platformę dialogu reform powołali do życia: Niemiecka Konferencja Biskupów i Centralny Komitet Katolików Niemieckich (ZdK). Zajęto się m.in. tematem wykorzystywania seksualnego w Kościele, kwestiami władzy i jej podziału, moralności seksualnej, formami życia kapłańskiego oraz rolą kobiet w służbie i urzędach Kościoła.
19-23, Włochy. Pod hasłem „Morze Śródziemne granicą pokoju” w Bari odbyło się spotkanie biskupów z 20 krajów tego regionu, poświęcone szukaniu dróg braterstwa i pojednania między mieszkającymi tam narodami. Wśród 58 hierarchów, którzy wzięli udział w tym wydarzeniu, byli kardynałowie, patriarchowie i biskupi, także z Watykanu i Komisji Episkopatów Wspólnoty Europejskiej (COMECE). Na spotkaniu z uczestnikami zgromadzenia papież powiedział: ""Niech region ten będzie miejscem pokoju, braterstwa i gościnnego przyjmowania imigrantów, niech zapanują tu sprawiedliwość i pomyślność dla wszystkich"".
MARZEC
Świat. W prawie wszystkich krajach europejskich i wielu na świecie Kościoły lokalne przyjęły surowe wytyczne w sprawie kryzysu związanego z pandemią koronawirusa. Aby maksymalnie ograniczyć rozprzestrzenianie się wirusa, w większości państw kościoły były otwarte dla wiernych, ale nie odprawiano w nich Mszy św. i innych nabożeństw, bądź też liczbę wiernych podczas nabożeństw ograniczano do kilkudziesięciu osób. Wszystkie episkopaty i diecezje zachęcały do uczestnictwa w nabożeństwach przez media, tworząc dodatkowe strony internetowe, na których transmitowane były Msze św., modlitwy, wielkopostne rekolekcje, a także podawane zalecenia dotyczące unikania infekcji.
REKLAMA
KWIECIEŃ
7, Australia. Sąd Najwyższy w siedmioosobowym składzie jednogłośnie uniewinnił 78-letniego kard. Georga Pella, skazanego za rzekome molestowanie seksualne małoletnich. Przez 13 miesięcy sędziwy purpurat przebywał w więzieniu dla najgroźniejszych przestępców.
30, Niemcy. W 75. rocznicę zakończenia II wojny światowej katoliccy biskupi Niemiec dokonali krytycznej oceny zachowań swoich poprzedników w czasach panowania nazizmu. ""W tej kwestii istnieje nie tylko luka w pamięci, ale także luka w przyznaniu się” – powiedział przewodniczący episkopatu bp Georg Bätzing, prezentując dokument biskupów na wideokonferencji. Zaznaczył, że ci, którzy urodzili się po tym wydarzeniu, muszą stawić czoła historii, ""aby uczyć się z niej na teraźniejszość i na przyszłość”.
MAJ
Świat. W wielu krajach świata stopniowo łagodzono surowe przepisy wprowadzone na czas pandemii koronawirusa. Przywracano nabożeństwa z udziałem wiernych na ściśle określonych zasadach.
3, Australia. Archidiecezja Sydney obchodziła 200. rocznicę oficjalnego przybycia dwóch pierwszych kapłanów katolickich na kontynent. Księża John Joseph Therry i Philip Conolly przypłynęli w 1820 r. do Sydney na pokładzie statku wiozącego stu więźniów. Ten dzień przyjęto jako oficjalną datę utworzenia struktur Kościoła katolickiego. Na grobie ks. Therry’ego w krypcie archikatedry Najświętszej Maryi Panny w Sydney arcybiskup Anthony Fisher złożył kwiaty, a w kazaniu podczas Mszy św. podkreślił historyczne znaczenie dwóch pierwszych księży dla Kościoła katolickiego w kraju. Ks. Therry pracował 40 lat w Sydney i zdobył popularność swoim zaangażowaniem na rzecz sprawiedliwości społecznej oraz praw aborygenów.
REKLAMA
8, Niemcy. Wspólnym apelem pokojowym Kościoły chrześcijańskie w Niemczech uczciły 75. rocznicę zakończenia II wojny światowej. W ewangelickiej katedrze Berlina przewodniczący Niemieckiej Konferencji Biskupów bp Georg Bätzing i przewodniczący Rady Kościołów Ewangelickich w Niemczech (EKD) bp Heinrich Bedford-Strohm wypowiedzieli się przeciw wezwaniom do oddzielenia „grubą kreską” pamięci o tamtych wydarzeniach.
14, Zjednoczone Emiraty Arabskie. Z inicjatywy Wysokiego Komitetu na rzecz Ludzkiego Braterstwa, z udziałem wyznawców różnych religii, odbył się światowy międzyreligijny dzień postu i modlitwy za ofiary pandemii koronawirusa. Do inicjatywy włączyli się papież Franciszek, patriarcha ekumeniczny Bartłomiej, Światowa Rada Kościołów, wysocy dygnitarze islamscy i sekretarz generalny ONZ Antonio Guterres. Członkowie komitetu wskazali na powagę sytuacji. Koronawirus zagraża życiu milionów ludzi na całym świecie. Uznając znaczenie lekarzy i badań naukowych, przypomniano, że nie można zapominać o tym, by w tej kryzysowej sytuacji zwrócić się do Boga Stwórcy, aby powstrzymał epidemię, naukowcom pomógł znaleźć skuteczne lekarstwo, a także uwolnił świat od sanitarnych, gospodarczych i humanitarnych skutków pandemii. Wysoki Komitet na rzecz Ludzkiego Braterstwa reprezentuje sygnatariuszy Deklaracji o Powszechnym Braterstwie, podpisanej przez papieża Franciszka i wielkiego imama uniwersytetu Al-Azhar w lutym 2019 w Abu Zabi.","Krzysztof Tomasik (KAI)
/Warszawa",,Kościół,https://www.niedziela.pl/artykul/63094/Kosciol-na-swiecie-2020-%E2%80%93-najwazniejsze
Kościół w Polsce 2020 – najważniejsze wydarzenia,Prezentujemy kalendarium najważniejszych wydarzeń 2020 r. w Kościele katolickim w Polsce,"STYCZEŃ

PODZIEL SIĘ CYTATEM
6 – Rekordowa liczba ok. 1,3 mln osób uczestniczyła w tegorocznych Orszakach Trzech Króli w 872 miejscowościach w Polsce. Liczący ok. 90 tys. uczestników Stołeczny Orszak poprowadził kard. Kazimierz Nycz, a na trasie dołączył prezydent Andrzej Duda z małżonką. Największe uliczne jasełka na świecie przeszły w tym roku pod hasłem „Cuda, cuda ogłaszają”. Towarzyszyło im dziękczynienie za wszystkie cuda, które zdarzyły się w historii naszej Ojczyzny, m.in. za Cud nad Wisłą oraz nadchodzącą beatyfikację kard. Stefana Wyszyńskiego. Radosne marsze przeszły też w 18 miejscowościach zagranicą. Wszystkich uczestników pozdrowił papież Franciszek.
17 – Pod hasłem ""Pamiętaj o dniu szabatu, aby należycie go świętować"" (Wj 20,8) w Gnieźnie odbyły się ogólnopolskie obchody 23. Dnia Judaizmu w Kościele katolickim w Polsce. Wydarzenie rozpoczęło się modlitwą Prymasa Polski abp. Wojciecha Polaka i naczelnego Rabina RP Michaela Schudricha w miejscu dawnego cmentarza żydowskiego. W obchodach uczestniczył m.in. ambasador Izraela w Polsce.
REKLAMA
17 - zmarł Stanisław Stefanek, ordynariusz diecezji łomżyńskiej w latach 1996-2011, wieloletni członek Papieskiej Rady ds. Rodziny oraz Rady KEP ds. Rodziny. Miał 83 lata.
18 - Pod hasłem „Życzliwymi bądźmy”, zaczerpniętym z Dziejów Apostolskich (Dz 28,2), od 18 a 25 stycznia obchodzono na całym świecie – także w Polsce – Tydzień Modlitw o Jedność Chrześcijan. Wierni różnych Kościołów chrześcijańskich spotykali się na ekumenicznych nabożeństwach, modlitwach, konferencjach, koncertach i innych wydarzeniach. Podczas tegorocznych obchodów świętowano 20. rocznicę podpisania wspólnej deklaracji o wzajemnym uznaniu chrztu przez Kościoły zrzeszone w Polskiej Radzie Ekumenicznej (PRE) i Kościół rzymskokatolicki.
26 – Pod hasłem „Chrześcijanie i muzułmanie: w służbie powszechnego braterstwa” w Warszawie odbyły się centralne obchody XX Dnia Islamu w Kościele katolickim w Polsce. Przedstawiciele obydwu religii czytali Biblię i Koran, modlili się i dyskutowali. W spotkaniu uczestniczyli duchowni i wierni obu religii oraz przedstawiciele korpusu dyplomatycznego krajów muzułmańskich. Inicjatywa polskiego Episkopatu o ustanowieniu Dnia Islamu jest pionierską w skali światowej.
LUTY

PODZIEL SIĘ CYTATEM
REKLAMA
2 - Jak co roku, 2 lutego w Światowym Dniu Życia Konsekrowanego, w Kościele w Polsce zorganizowano zbiórkę na potrzeby żeńskich klasztorów kontemplacyjnych. Według danych z końca 2019 roku w Polsce pracuje 17, 2 tysiące sióstr zakonnych oraz 8, 9 tys. zakonników.
5 - Abp Gądecki poprosił Episkopaty świata o wsparcie inicjatywy by św. Jan Paweł II został doktorem Kościoła i współpatronem Europy. Dwadzieścia siedem lat pontyfikatu papieża Jana Pawła II posiada przełomowe znaczenie dla Kościoła i świata, tak w kontekście jego nauczania, jak i w kontekście oddziaływania społecznego – napisał przewodniczący KEP i wiceprzewodniczący Rady Konferencji Episkopatów Europy (CCEE), w liście skierowanym do przewodniczących Episkopatów świata, w którym poprosił o poparcie inicjatywy ogłoszenia św. Jana Pawła II doktorem Kościoła. Pod apelem abp. Gądeckiego KAI zebrała kilkadziesiąt tysięcy podpisów.
23 - Pod hasłem „Szczęśliwe dzieci w trzeźwych rodzinach” przebiegał tegoroczny Tydzień Modlitw o Trzeźwość Narodu. Wielkim apostołem tej sprawy był kard. Stefan Wyszyński - wkrótce beatyfikowany – przypomniał w rozmowie z KAI bp Tadeusz Bronakowski, przewodniczący Zespołu KEP ds. Apostolstwa Trzeźwości i Osób Uzależnionych.
28 - Kościół w Polsce obchodził Dzień modlitwy i pokuty za grzech wykorzystywania seksualnego małoletnich, ustanowiony na pierwszy piątek Wielkiego Postu przez papieża Franciszka. Z tej okazji w diecezjach i zakonach podejmowano różnorakie inicjatywy modlitewne w intencji przebłaganiaza grzechy wykorzystywania seksualnego małoletnich popełnione przez duchownych.
REKLAMA
MARZEC

PODZIEL SIĘ CYTATEM
8 - W II niedzielę Wielkiego Postu obchodzono niedzielę „Ad Gentes” – Dzień Modlitwy, Postu i Solidarności z misjonarzami, w tym roku pod hasłem „Eucharystia i misje”. Ofiary zebrane do puszek przeznaczono na pomoc polskim misjonarzom, aby mogli prowadzić dzieła ewangelizacyjne, edukacyjne, medyczne i charytatywne.
20 - Rząd RP ogłosił stan epidemii, który dał rządowi nowe prerogatywy, zaś na obywateli nałożył różne ograniczenia.
21 - „Zostańmy w domach, weźmy udział w Mszy św. przez środki społecznego przekazu. Bądźmy razem na modlitwie w ten właśnie sposób. Niech to będzie wyraz naszej miłości i troski o siostry i braci” - zaapelował Prymas Polski abp Wojciech Polak.
21 - Przypominamy Biskupom Diecezjalnym o konieczności udzielenia kolejnej dyspensy od obowiązku uczestnictwa w niedzielnej Mszy Świętej w związku z ograniczeniami liczby wiernych mogących uczestniczyć w zgromadzeniach religijnych – podkreśla Prezydium Konferencji Episkopatu Polski we „Wskazaniach dla biskupów odnośnie do sprawowania czynności liturgicznych w najbliższych tygodniach”.
REKLAMA
21 - zmarł ks. prałat Piotr Pawlukiewicz, znany duszpasterz, kaznodzieja i rekolekcjonista w kraju i w środowiskach polonijnych, autor wielu książek. Doktor teologii pastoralnej, kanonik gremialny Kapituły Metropolitalnej Warszawskiej. Miał 59 lat.
21 – zmarł ks. prof. Czesław Bartnik, wieloletni profesor dogmatyki na Wydziale Teologii KUL, promotor wielu prac naukowych, autor licznych tekstów teologicznych. Miał 90 lat.
28 - zmarł Marek Lehnert, watykanista, publicysta, poeta; dawny pracownik „Osservatore Romano”, korespondent m.in. Radia Wolna Europa, Polskiego Radia i Katolickiej Agencji Informacyjnej. Miał 69 lat.
29 - zmarł Krzysztof Penderecki, światowej sławy kompozytor i dyrygent, autor m.in. “Pasji wg św. Łukasza”, “Polskiego Requiem”, „Siedmiu bram Jerozolimy”, doktor honoris causa uczelni polskich i zagranicznych, członek honorowy wielu akademii artystycznych i naukowych, laureat licznych nagród muzycznych i państwowych w Polsce i na świecie. Miał 86 lat.
31 - Rząd ogłosił, że w uroczystościach i obrzędach religijnych, w tym mszach czy pogrzebach, w okresie od 25 marca do 11 kwietnia może uczestniczyć do 5 osób (oprócz osób sprawujących). Ponadto od Niedzieli Wielkanocnej 12 kwietnia “do odwołania” przywrócono limit 50 osób – wliczając w to wszystkich uczestników i osoby sprawujące kult religijny lub osoby dokonujące pochówku.
31 - Sąd Najwyższy nie uwzględnił wtorek skargi kasacyjnej Towarzystwa Chrystusowego dla Polonii Zagranicznej od wyroku przyznającego milion zł. zadośćuczynienia na rzecz ofiary wydalonego już ze stanu kapłańskiego i ze zgromadzenia zakonnego Romana B. Były kapłan dopuścił się przed laty wielokrotnego molestowania i zgwałcenia małoletniej Katarzyny.
REKLAMA
KWIECIEŃ

PODZIEL SIĘ CYTATEM
5 - W Niedzielę Palmową przypadał 35. Światowy Dzień Młodzieży pod hasłem: „Młodzieńcze, tobie mówię wstań” (por. Łk 7, 14). Tegoroczne obchody, z powodu pandemii koronawirusa, zostały w wielu diecezjach świata przełożone lub odwołane. Wiele wspólnot zorganizowało jednak inicjatywy w Internecie.
7 - Stanowisko ws. sytuacji w szpitalach wydał Zespół Ekspertów KEP ds. Bioetycznych. - Kierując się ogólnymi zasadami personalistycznej etyki medycznej, środki ratunkowe powinny być przydzielane chorym, dla których w ocenie pracowników służby zdrowia, są one naprawdę konieczne dla ratowania ich życia i stosowane według kolejności, w jakiej ci pacjenci zostaną przyjęci w szpitalu (…) chyba że różnica w ich stanach ocenianych według kryteriów klinicznych jest ewidentna – ocenił Zespół.
REKLAMA
9 - Epidemia i związane z nią ograniczenia domagają się zmiany formy przeżywania tegorocznego Triduum Paschalnego, które będziemy obchodzili w domach, ale nie zmienia się istota i sens tych dni. Zagłębiamy się w mękę i śmierć Jezusa Chrystusa, ale także przyjmujemy nadzieję i radość, które przynosi Jego zmartwychwstanie. To najważniejszy czas w roku dla każdego chrześcijanina – podkreślił przewodniczący KEP abp Stanisław Gądecki.
10 - Firma Google zniosła warunek posiadania 1000 subskrybentów dla parafii, które chcą przeprowadzać transmisje na portalu YouTube w czasie pandemii. Za inicjatywę Googla podziękował rzecznik Episkopatu ks. Paweł Rytel-Andrianik.
11 - Systematycznie uczestniczący w Mszach św. zintensyfikują udział w praktykach religijnych, zaś praktykujący sporadycznie – utrwalą swoje przekonanie o niekonieczności obecności w świątyni. Taką polaryzację postaw na czas po epidemii przewiduje w wypowiedzi dla KAI prof. Mirosława Grabowska, socjolog, dyrektorka Centrum Badania Opinii Społecznej (CBOS).
11 - „Otrzymaliśmy mocne wezwanie, aby na naszą przeszłość, na to, czym żyliśmy, do czego dążyliśmy, co było i jest dla nas ważne, spojrzeć dziś inaczej” – mówił Prymas Polski abp Wojciech Polak podczas Liturgii Wigilii Paschalnej w katedrze gnieźnieńskiej.
17 - Rząd zapowiedział, że od 21 kwietnia w miejscach kultu religijnego będzie mogła przebywać jednocześnie jedna osoba na 15 m2. “Prosimy księży proboszczów o dokonanie wyliczeń i poinformowanie parafian, ile osób może przebywać w ich kościołach podczas Mszy Świętych i nabożeństw” - powiedział rzecznik KEP ks. Paweł Rytel-Andrianik.
17 - Nie wyobrażamy sobie, aby «nowa normalność» miała oznaczać trwałe, liczone w latach odizolowanie większości społeczeństwa od możliwości osobistego uczestnictwa we Mszy św. i w innych obrzędach religijnych – uważa abp Stanisław Gądecki. Przewodniczący Konferencji Episkopatu Polski odniósł się w ten sposób do prognozy zaprezentowanej przez ministra zdrowia, iż epidemia może potrwać w Polsce jeszcze dwa lata.
REKLAMA
26 - Pod hasłem „Misterium Słowa, które stało się Chlebem życia” w kościołach w całej Polsce obchodzono czwarte Narodowe Czytanie Pisma Świętego. Patronat honorowy objęli: przewodniczący Episkopatu oraz Premier RP. Wydarzenie było jednocześnie inauguracją XII Tygodnia Biblijnego, którego motto brzmiało: “Kto we Mnie wierzy, będzie spożywał Chleb życia wiecznego”. “Obecny czas odczuwania głodu sensu i szerszego spojrzenia na świat, może być, nieco paradoksalnie, szansą na głębszy kontakt ze słowem Pisma świętego” – powiedział KAI znany biblista, ks. prof. Henryk Witczyk.
28 - Beatyfikacja Prymasa Polski kard. Stefana Wyszyńskiego, uzgodniona ze Stolicą Apostolską na 7 czerwca 2020 roku w Warszawie, z akceptacją Watykanu zostaje bezterminowo zawieszona - ogłosił kard. Kazimierz Nycz. Nowy termin zostanie ustalony i ogłoszony po ustaniu pandemii.
MAJ

PODZIEL SIĘ CYTATEM
REKLAMA
3 - Na Jasnej Górze złożono nowy akt zawierzenia Polski Najświętszemu Sercu Pana Jezusa przez wstawiennictwo Matki Bożej Królowej Polski. Jego tekst wypowiedział przewodniczący Episkopatu abp Stanisław Gądecki. – Oddal od nas wszelką zarazę błędów i grzechów, pandemię koronawirusa, grożącą nam suszę, jak również kryzys ekonomiczny i związane z tym bezrobocie – czytamy w zawierzeniu.
18 - Multimedialne centra wiedzy o Janie Pawle II, specjalne audycje radiowe i telewizyjne, projekt “Dar na 100” – to niektóre wydarzenia z okazji 100. rocznicy urodzin Karola Wojtyły. We wszystkich kościołach odbędą się modlitwy dziękczynne za życie i pontyfikat Jana Pawła II.Z powodu ograniczeń sanitarnych wiele wydarzeń o charakterze masowym zostało odwołanych, część odbyła się w Internecie.
18 - “W trudnym dla nas wszystkich czasie – gdy zmagamy się z pandemią koronawirusa i stawiamy pytania o przyszłość naszych rodzin oraz społeczeństwa – warto także zapytać o to, co On dziś miałby nam do powiedzenia? Z jakim przesłaniem zwróciłby się do rodaków w maju 2020 roku? Jako pierwsze przychodzą nam na myśl słowa: ‘Nie lękajcie się, otwórzcie, otwórzcie na oścież drzwi Chrystusowi’” – podkreśla Prezydium KEP w liście z okazji 100. rocznicy urodzin św. Jana Pawła II.
18 - Po filmie „Zabawa w chowanego” mam wrażenie, że nie zaoszczędzimy wstydu i upokorzenia ani pasterzom Kościoła, ani przełożonym zakonnym, ani nam kapłanom, ani wiernym – mówi KAI o. Adam Żak SJ, koordynator Konferencji Episkopatu Polski ds. ochrony dzieci i młodzieży. – Tu nie wystarczy jakaś kosmetyka, musimy uwierzyć, że człowiek naprawdę jest drogą Kościoła. Dobro człowieka czyli jego zbawienie, to cel wszystkich działań Kościoła, któremu nie wolno postępować jakby był instytucją polityczną, albo korporacją, która dba przede wszystkim o swój wizerunek – wyjaśnia jezuita.
REKLAMA
18 - po emisji filmu braci Sekielskich ""Zabawa w chowanego"", Delegat KEP ds. ochrony dzieci i młodzieży abp Wojciech Polak przesłał zawiadomienie w sprawie Biskupa kaliskiego do Nuncjatury. W oświadczeniu abp Polak stwierdził, że dokument ten ""ukazuje, że nie dochowano obowiązujących w Kościele standardów ochrony dzieci i młodzieży"". Dodał, że chodzi o ""sposób traktowania osób pokrzywdzonych i ich rodzin, brak podjęcia odpowiednich działań w wyniku otrzymanych informacji o wykorzystywaniu seksualnym dzieci przez księdza, czyli niewypełnienie obowiązków nałożonych na przełożonego przez prawo kościelne"".
22 - Do proboszczów wszystkich polskich parafii rzymsko- i greckokatolickich wysłane zostały plakaty Inicjatywy „Zranieni w Kościele”. Do parafii dotarł również list prymasa Polski, abp. Wojciecha Polaka, zachęcający do wywieszania tych plakatów przed kościołami oraz informowania wiernych o możliwości kontaktu z telefonem wsparcia prowadzonym przez świeckich katolików dla osób dotkniętych przemocą seksualną w Kościele. Druk i wysyłkę plakatów sfinansowała Fundacja św. Józefa.
26 - zmarł o. Wacław Hryniewicz OMI, wybitny teolog, ekumenista, znawca teologii prawosławnej, współtwórca Instytutu Ekumenicznego KUL. W latach 1980-2005 konsultor Międzynarodowej Komisji Mieszanej do Dialogu Teologicznego między Kościołem rzymskokatolickim i Kościołem prawosławnym oraz członek Komisji KEP ds. Ekumenizmu, laureatem wielu nagród. Miał 83 lata.
31 - „Miłość społeczna jest otwarta ku wszystkim ludziom” – powiedział abp Wiktor Skworc podczas dorocznej pielgrzymki mężczyzn do Piekar Śląskich. W swoim przesłaniu metropolita katowicki polecał Matce Bożej sprawy chorych na koronawirusa i wszystkich, którzy doświadczają konsekwencji pandemii. Z ubolewaniem zaznaczył też, że Polacy są jedną z najbardziej spolaryzowanych społeczności w Europie.
REKLAMA
CZERWIEC

PODZIEL SIĘ CYTATEM
6 - Gromadzące zwykle kilkadziesiąt tysięcy uczestników XXIV Ogólnopolskie Spotkanie Młodych na Lednicy miało w tym roku, ze względu na epidemię koronawirusa, charakter głównie wirtualny. Hasłem spotkania były słowa “Cały Twój”. – Chcemy to powiedzieć Bogu, ale i kierować się w życiu wzorem Niepokalanej, bo całej Jej życie należało do Boga. To oznacza wziąć odpowiedzialność za Kościół, tak jak w swoim czasie uczynili św. Jan Paweł II i kard. Stefan Wyszyński – mówił w sobotę 6 czerwca do młodych podczas Mszy świętej bp Adrian Galbas.
9 - Ponad 90 proc. Polaków deklaruje się jako wierzący i głęboko wierzący – wynika z nowego raportu Centrum Badania Opinii Społecznej (CBOS). Jednocześnie powoli rośnie udział osób zaliczających się do raczej lub całkowicie niewierzących.
REKLAMA
13 - zmarł Stanisław Karnacewicz, znawca spraw kościelnych, zasłużony dziennikarz Polskiej Agencji Prasowej. Miał 70 lat.
18 - Ks. prof. dr hab. Mirosław Kalinowski został nowym rektorem Katolickiego Uniwersytetu Lubelskiego. 57-letni duchowny kieruje Katedrą Opieki Społecznej Paliatywnej i Hospicyjnej KUL, jest Prezesem Hospicjum Dobrego Samarytanina w Lublinie.
25 - Nuncjatura Apostolska opublikowała komunikat wyjaśniający sytuację prawną w diecezji kaliskiej w związku z nominacją administratora apostolskiego „sede plena”, którym został abp Grzegorz Ryś. Zakomunikowano, że bp Janiak “otrzymał polecenie przebywania poza diecezją kaliską na czas prowadzenia dochodzenia w sprawie zaniedbań”.","opr. tk
/Warszawa (KAI)",https://www.niedziela.pl/numer/2019/51,2020,https://www.niedziela.pl/artykul/63086/Kosciol-w-Polsce-2020-%E2%80%93-najwazniejsze
Alfabetyczne prognozy,"Przewidywanie wydarzeń w nowym 2021 r. jest dziś bardziej niż trudne. Wiedzą coś o tym ci, którzy starali się przewidywać wydarzenia w starym roku.","Koronawirus zmienił plany, zapowiedzi i prognozy. Sytuacja po wybuchu pandemii szybko zmieniała się, nikt nie był pewny jutra. Wymogi sanitarne wymusiły i wciąż wymuszają zmianę naszego stylu życia. Nadzieje wiązane ze szczepieniami przeciwko COVID-19 mogą, ale nie muszą, przynieść szybką zmianę. Co może – ale nie musi zdarzyć się w nowym roku? Według… alfabetu.
Autobusy
Krzyżowe kontrole czterech warszawskich przewoźników autobusowych, wykryły ok. 500 nieprawidłowości, w tym rażącego przekraczania norm czasu pracy. Jeden z przypadków: kierowca rozpoczynał pracę o godz. 4 u jednego przewoźnika, pracował do godz. 13, a o godz. 15 zaczynał pracę u drugiego przewoźnika, pracując do godz. 23-24. Kontrole odbyły się po głośnych wypadkach autobusów. Przewidujemy kolejne kontrole. I to takie, że mysz się nie prześliźnie.
Beatyfikacja
Długo oczekiwana beatyfikacja kard. Stefana Wyszyńskiego – przeniesiona z ub. r. – odbędzie się w Warszawie najpewniej w maju lub czerwcu. Jak przewiduje Marcin Przeciszewski – w maju, w 40. rocznicę śmierci Prymasa Tysiąclecia i wielkiego, iście królewskiego pogrzebu. Inna możliwość – na początku czerwca, w Święto Dziękczynienia.
Czajka
Pechowa oczyszczalnia (a raczej jej włodarze) była jednym z antybohaterów starego roku; i oby nie była nowego. Ale to raczej płonne nadzieje. Prace w zniszczonym tunelu „Czajki”, które na razie mają kosztować 22 mln zł potrwają wiele miesięcy, jeszcze dłużej potrwa śledztwo prokuratury. Zarzutem będzie najpewniej niedopełnienie obowiązków.
Ekspresówka
Południowa obwodnica przez Ursynów, Wilanów i Wawer ma mieć kluczowe znaczenie dla stolicy i dla układu drogowego kraju. Zepnie autostradę A2 docierającą do stolicy od zachodu i od wschodu. Do końca roku miały być oddane dwa z trzech nowych odcinków – z mostem na Wiśle, do wylotówki na Lublin. Obwodnica stolicy jest gotowa w trzech czwartych. Na domknięcie całego ringu poczekamy do 2027 r. Opóźnienie w budowie obwodnicy wschodniej są spowodowane przez protesty mieszkańców, a także strzeblę błotną, rybę żyjącą w jeziorkach koło podwarszawskich Ząbek.
REKLAMA
Finanse
Z przyjętego przez władze Warszawy budżetu na 2021 r. wynika, że najwięcej środków przeznaczanych jest na rozbudowę metra. Inwestycje, jak Tramwaj na Gocław, Tramwaj na Wilanów czy obwodnicy Śródmieścia, będą musiały poczekać na lepsze czasy lub zmianę władzy.
Bp Grzybowski
Nowemu biskupowi pomocniczemu diecezji warszawsko-praskiej Jackowi Grzybowskiemu, którego ingres odbył 19 grudnia, pracy i trosk w 2021 r. z pewnością nie zabraknie. Droga do kapłaństwa ks. Grzybowskiego wiodła przez Ruch Światło-Życie, a przygotowywał się do niego w seminarium duchownym w Warszawie. Jest pracownikiem naukowym UKSW. W 2004 r. uzyskał na tej uczelni tytuł doktora filozofii, a w 2013 r. – tytuł doktora habilitowanego nauk humanistycznych w dziedzinie filozofii. Od 2014 r. jest profesorem nadzwyczajnym UKSW. W 2017 r. został członkiem zespołu ekspertów Konferencji Episkopatu Polski ds. bioetycznych, a w 2018 r. członkiem Rady Kapłańskiej diecezji warszawsko-praskiej.
Jubileusze
Parafia św. Jadwigi Śląskiej w Warszawie-Pelcowiźnie, jak kilka innych na Mazowszu, będzie obchodziła ważny jubileusz. Powstała na gruncie ofiarowanym przez księżnę Marię Ewę Radziwiłłową i rodzinę państwa Grędzickich. Parafia została erygowana w październiku 1921 r. przez kard. Aleksandra Kakowskiego. We wrześniu 1981 r. w kościele poświęcono sztandar „Solidarności” FSO Warszawa. Tego aktu dokonał bł. ks. Jerzy Popiełuszko.
Konkurs Chopinowski
XVIII Konkurs Chopinowski miał się odbyć w starym roku, ale w związku z panującą pandemią został przełożony. Odbędzie się w październiku, a zgłosiło się do niego rekordowo 502 pianistów, z których do eliminacji dopuszczono 164, w tym… z Chin i Japonii – po 31, Polski – 18 i Korei Południowej – 16.
REKLAMA
Legia
Niezły skład, dobry trener i wsparcie kibiców – wszystko to, zdaniem stołecznego radnego Patryka Górskiego, złoży się na sukces – a nie porażkę! – piłkarskiej drużyny w rozgrywkach ligowych. Pierwsze miejsce ponoć murowane. Byle nie w drodze murowania bramki.
Mazowieckie
– Obstawiam, że pod koniec 2021 r. Mazowsze będzie podzielone na dwa województwa – stołeczne z Warszawą i osobno reszta Mazowsza – mówi wicerzecznik PiS Radosław Fogiel. Projekt ustawy w sprawie podziału województwa, co owocowałoby nowymi wyborami do sejmiku samorządowego, politycy PiS zapowiadali regularnie w starym roku. Teraz czas na zapowiedzi w nowym!
Narodowy
Na Stadionie Narodowym najpewniej nie szybko odbędzie jakaś większa impreza sportowa czy muzyczna. Jego część odgrywa za to rolę luksusowego covidowego szpitala. Najpewniej mecze eliminacji do Mistrzostw Świata w Piłce Nożnej 2022, które ruszają w marcu, polska reprezentacja będzie musiała rozegrać gdzie indziej.
Obligacje
Ograniczenie inwestycji w Warszawie jest efektem pustej kasy miasta, a ta malejącymi wpływami z podatków PIT i CIT, ze strefy płatnego parkowania i biletów komunikacji miejskiej. Skutek? Podwyżki podatku od nieruchomości i środków transportu oraz nowe obligacje i kredyty, czyli zadłużenie miasta.
Poeci
Cypriana Kamila Norwida i Krzysztofa Kamila Baczyńskiego uhonorowano, ogłaszając 2021 r. – ich rokiem. Dzieliło ich sporo (Norwid urodził się 200 lat temu, Baczyński – 100), obaj urodzili się na Mazowszu, obaj są czytani i modni do dziś. Byliby bardziej, gdyby nie koronawirus.
Radom
Bardziej niż prawdopodobna stolica jednego z dwóch województw, które powstanie po podziale mazowieckiego. Po 1976 r. do końca PRL – nazywane Miastem z wyrokiem. Wydała go ekipa Gierka.
Szpital Południowy
Zakończenie budowy Szpital Południowego, najnowocześniejszego w Warszawie, było planowane na koniec marca 2021 r. W związku z epidemią tempo przyspieszono. Prace inwestycyjne mają być zakończone do końca stycznia 2021 r., a przyjęcie pierwszych pacjentów ma nastąpić w połowie lutego.
REKLAMA
Tunel
Najdłuższy tunel drogowy w Polsce przez Ursynów, o którym zapisano już tony papieru, miał być gotowy do końca starego roku. Miał. Do opóźnienia przyczynił się głównie poślizg z wydawaniem pozwoleń na budowę. Liczący 2335 m tunel biegnie pod tunelami metra i jest fragmentem ostatniego brakującego odcinka południowej obwodnicy. Zostanie oddany najpewniej w połowie roku.
Verva
Warszawski klub jest murowanym kandydatem na podium zwycięzców ekstraklasy siatkarzy. Strzelamy: Verva Warszawa Orlen Paliwa, prowadzona przez Andreę Anstasiego, zdobędzie wicemistrzostwo Polski. Już gratulujemy!
Wiskitki
Od nowego roku jedno z trzech nowych miast w województwie mazowieckim (pozostałe to Sochocin i Solec nad Wisłą); przy autostradzie A2, w pobliżu Żyrardowa. Prawa miejskie straciło po powstaniu styczniowym. Duże nie jest (ok. 1,5 tys. osób) i wielkiego dużego wpływu na dzieje Polski w 2021 r. mieć nie będzie. Za to mieszkańcy są tam zżyci i dobrze zorganizowani.
Zamieszki
Sposób artykulacji poglądów przez feministki, aborcjonistki, totalną opozycję. Atakowano policjantów, pomniki, Kościół, stołeczne kościoły, a także mieszkanie Jarosława Kaczyńskiego. Pretekstem stał się wyrok Trybunału Konstytucyjnego w sprawie nielegalności aborcji tzw. eugenicznej. Pretekst, jak sądzimy, będzie jeszcze w 2021 r. działał.",Wojciech Dudkiewicz,https://www.niedziela.pl/numer/2021/1,Rok 2021,https://www.niedziela.pl/artykul/151595/nd/Alfabetyczne-prognozy
Prasa zagraniczna,"Podczas gdy Hiszpania walczy z pandemią korona wirusa, z ponad 188,000 przypadkami oraz 19,000 zgonami, burmistrzowie Madrytu i pobliskich hiszpańskich miast wyrazili wdzięczność za działania Kościoła podczas kryzysu.","Amerykańskie parafie zubożały
W minionym roku fiskalnym w amerykańskich parafiach o 25% zmniejszyły się wpływy na tacę. Lepiej radziły sobie parafie, które w czasie pandemii COVID mocniej zaangażowały się w organizowanie zbiórek w internecie. W przypadku tych, które tego nie robiły, spadek wpływów sięgnął nawet połowy dotychczasowych przychodów. Badanie przeprowadził Uniwersytet Villanova.
SIR
Kościół imigrantów
Kościół katolicki w Szwajcarii poinformował, że coraz większa część wiernych przyznających się do katolicyzmu pochodzi z krajów biednego Południa. Dziś to już 40%. Według danych statystycznych, w Szwajcarii żyje 3 mln katolików. Wynika z tego, że ponad milion stanowią tam sami imigranci lub ich potomkowie. Co to oznacza dla szwajcarskich diecezji? Konieczność reorganizacji duszpasterstwa i większe zaangażowanie w opiekę nad imigrantami. Już dziś Helweci prowadzą 110 punktów misyjnych, w których duszpasterstwo jest ukierunkowane na pracę z imigrantami.
REUTERS
O papieskiej emeryturze
Kardynał George Pell w swoim wyjątkowym dziele, w których zamieścił wspomnienia z pobytu w więzieniu – niesłusznie, jak ocenił Sąd Najwyższy Australii – zawarł wiele przemyśleń, m.in. o roli papieża emeryta.
Uważa on, że sprawę należy uregulować, gdyż przypadek przejścia na emeryturę Benedykta XVI nie będzie prawdopodobnie odosobniony – jego następcy mogą częściej korzystać z takiej możliwości.
Prawo ogólnie mówi o tym, że papież, o ile czyni to w sposób wolny, może zrezygnować z urzędu. Nie określa natomiast jego późniejszej pozycji w Kościele. Kardynał Pell zaproponował dwa rozwiązania. Pierwszy wariant daje emerytowanemu papieżowi prawo do tytułu papieża seniora, ale nie daje mu prawa do noszenia białej sutanny. W wariancie drugim ustępujący papież otrzymałby tytuł emerytowanego biskupa diecezjalnego. Kiedy należałoby uregulować tę kwestię? Zdaniem kard. Pella, niezręcznie byłoby dyskutować nad nią za życia papieża seniora.
REKLAMA
THE WASHINGTON POST
Naruszyli prawo człowieka
Mają rację ci, którzy twierdzą, że niektóre obostrzenia związane z walką z koronawirusem gwałcą fundamentalne prawa człowieka, w tym prawo do swobody wyznania. W wielu krajach, m.in. Irlandii, Francji, Wielkiej Brytanii i Belgii, szczególnie w czasie drugiej fali pandemii, prawo człowieka do wyznawania i praktykowania swej wiary potraktowano jako zupełnie nieistotne, zamykając kościoły, synagogi i meczety. W Belgii chrześcijanie byli wzburzeni tym, że zamyka się kościoły, w ślubach może uczestniczyć tylko 5 osób, a w pogrzebach – 15, jednocześnie zostawia się otwarte niemal wszystkie sklepy. Belgijski Sąd Najwyższy podzielił te zastrzeżenia i uznał, że zarządzenia władz łamią konstytucję. Politycy zasłaniają się wolą walki z pandemią, ale będą musieli dostosować się do wyroku sądu. Niestety, sąd nie jest w stanie ustalić, czy robią to z niewiedzy czy z niechęci do religii.
THE FEDERAL COUNCIL
Ambasadorzy Szwajcarii
Jakie są szwajcarskie globalne marki? Oczywiście, banki, zegarki i czekolada. Jest jeszcze jedna, o której pewnie słyszeli prawie wszyscy mieszkańcy globu: Gwardia Szwajcarska – straż papieża i Watykanu.
Ten fakt dał powód szwajcarskiemu rządowi, aby kwotą 5 mln franków szwajcarskich wesprzeć fundusz remontu obiektów gwardii na terenie Państwa Watykańskiego. Nieruchomości pilnie tego wymagają. Zbudowano je na początku XIX wieku i od tej pory przeszły tylko niewielkie naprawy. Dziś trzeba zmienić niemal wszystko, dlatego koszt inwestycji jest niebagatelny – 55 mln franków szwajcarskich. Finanse Watykanu, szczególnie w czasie pandemii, nie przedstawiają się najlepiej, a budżet się nie spina, dlatego funduszy poszukuje się na zewnątrz. Powstała specjalna fundacja, która zbiera pieniądze na konieczny remont garnizonu tej wyjątkowej w skali świata jednostki. W budynkach mieszka obecnie 135 gwardzistów oraz personel pomocniczy.",pr,https://www.niedziela.pl/numer/2021/1,zagraniczna,https://www.niedziela.pl/artykul/151541/nd/Prasa-zagraniczna
Trzymają się dzielnie,"Cieszy nas, że 1883 polskich misjonarzy i misjonarek posługuje w 99 krajach misyjnych – napisał w komunikacie na Dzień Modlitwy i Pomocy Misjom bp Jerzy Mazur. Taca zbierana w kościołach podczas uroczystości Objawienia Pańskiego jest przeznaczona na pomoc misjonarzom – najlepszym ambasadorom Kościoła i Polski.","Niektórzy publicyści z pewną satysfakcją pisali o „równościowym” charakterze pandemii. Wirus atakował wszystkich, bez wyjątku – Północ i Południe, bogatych i biednych. Nie miał względu na kolor skóry, rasę, religię czy wskaźnik „PKB per capita”. Bez wątpienia na pandemii – tak się dzieje zawsze – najbardziej stracili najubożsi tego świata, bo choć może, tak jak w Afryce – ze względu na młodszą populację, mniejszą gęstość zaludnienia, większą możliwość czy konieczność przebywania na wolnym powietrzu – zebrała ona mniejsze żniwo, to sytuacja wielu najbiedniejszych krajów się pogorszyła. Zresztą nie chodzi tylko o Afrykę. – Epidemia w dużo większym stopniu dotknęła ubogą ludność Ameryki Łacińskiej niż Afryki. Dla Afrykańczyków to jedna z plag, która się szerzy zwłaszcza w dużych skupiskach ludzi. W buszu, daleko od wielkich miast, jest bezpieczniej. Afrykańczycy uważają koronawirusa za problem „białych” – powiedział w rozmowie z Niedzielą o. Kazimierz Szymczycha, werbista, sekretarz Komisji Episkopatu Polski ds. Misji.
– W Ameryce Łacińskiej trudności życiowe związane z pandemią pogłębiają jeszcze chaos polityczny, zamieszki, korupcja oraz nieprzemyślane decyzje rządów. Pojawiło się nawet realne widmo głodu. Ludzie żyli z dnia na dzień i nagle utracili jedyne źródło zarobkowania. Nie mają oni żadnych oszczędności, by przeżyć kolejny dzień bez pracy, ani możliwości nabycia lekarstw i niezbędnych środków dezynfekcyjnych – przybliżył sytuację w miejscach, o których rzadko możemy usłyszeć w przekazie medialnym, o. Szymczycha.
Bogaci ograniczają pomoc
Niedawno brytyjski rząd ogłosił, że zmniejsza fundusze na pomoc międzynarodową. Procentowo niewiele: z 0,7 do 0,5% pkb. W realnych kwotach oznacza to 4 mld funtów mniej. Podobnie postępują inni, a obcięcie funduszy tłumaczą spadkiem przychodów państw i zwiększonymi, w związku z pandemią, potrzebami własnych społeczeństw. – To zamknięte koło – skrytykował posunięcie rządu Borisa Johnsona kard. Vincent Nichols. Oznacza to kolejne fale biedaków, którzy w poszukiwaniu szans na przeżycie będą szturmować granice bogatszych państw Europy.
REKLAMA
Sytuację pogarsza fakt, że w czasie pandemii z wielu najbiedniejszych miejsc wyjechali wolontariusze organizacji pozarządowych. Zostali tylko misjonarze. – Nasi misjonarze i misjonarki, mimo realnych zagrożeń życia i zdrowia, nie wycofali się z placówek misyjnych – podkreślił o. Szymczycha. – To wzruszające świadectwo wiary, odwagi i zawierzenia Bogu – dodał.
Skala wyzwań jest olbrzymia. Już na wiosnę, na początku pandemii, organizacje humanitarne alarmowały, że lockdown, wraz z którym zamknęło się wiele serc darczyńców, doprowadzi do katastrofy humanitarnej. – Jeżeli nic nie zrobimy albo zrobimy niewiele, to z głodu umrze wkrótce (trudno sobie wyobrazić bardziej „niehumanitarną” śmierć) 230 mln osób na całym świecie – ostrzegała w maju ub.r. Caritas Internationalis.
Covidowy fundusz misyjny
Kościół w Polsce, w ramach posiadanych środków, starał się robić, co mógł. – Dzieło Pomocy „Ad Gentes” dofinansowało 101 projektów pomocowych. Komisja Episkopatu Polski ds. Misji utworzyła w połowie czerwca, po apelu bp. Jerzego Mazura, werbisty, jej przewodniczącego, specjalny fundusz pomocy w dobie koronawirusa. 292 misjonarzy otrzymało środki na walkę ze skutkami pandemii. Pieniądze poszły na zakup żywności, środków czystości i lekarstw dla najbardziej poszkodowanych osób i rodzin w Afryce, Ameryce Łacińskiej oraz Azji. Na pomoc dla najuboższych Komisja ds. Misji przeznaczyła ponad 2,6 mln zł – poinformował jej sekretarz. Jeśli Pan Bóg pozwoli i ludzie otworzą serca w tym roku pomożemy tysiącom ludzi w 99 krajach misyjnych, gdzie pracuje 1883 polskich misjonarzy, misjonarek i świeckich wolontariuszy m.in. ludzie mogą złożyć dar serca w zbiórce 6 stycznia, a później wrzucić coś do puszki w drugą niedzielę Wielkiego Postu, w maju dzieci pierwszokomunijne mogą złożyć się przy okazji uroczystości, a w trzecią niedzielę października polscy katolicy hojnie wrzucić wdowi grosz na tacę w kościołach parafialnych. Sztandarowym projektem misyjnym Kościoła w Polsce jest budowa domów dla Pigmejów. Inwestycja nieco się opóźniła w związku z pandemią, ale i tak w 2020 r. udało się wybudować 12 domów, a 10 kolejnych „rośnie”. Poza tym tegoroczne wydatki to kontynuacja działalności ewangelizacyjnej, medycznej, edukacyjnej i charytatywnej naszych misjonarzy. Priorytetem są dwa kontynenty: Afryka i Ameryka Łacińska.
REKLAMA
Co słychać u misjonarzy?
To pytanie być może powinno paść już na samym początku. Jak się czują nasi misjonarze, którzy w tym trudnym czasie, pełniąc swoją misję ewangelizacyjną, humanitarną, ale i będąc najlepszymi ambasadorami Polski, trwają odważnie na posterunku? Wydaje się, że w miarę dobrze. Trzymają się dzielnie. – Według naszych danych – powiedział o. Szymczycha – liczba zachorowań na COVID-19 wśród polskich misjonarek i misjonarzy jest znikoma – koronawirusem zaraziło się 14 osób. Najtrudniej było misjonarzom w Ameryce Łacińskiej. Wprowadzono stany wyjątkowe, poważne obostrzenia kultu, panujący tam chaos gospodarczy, korupcja, hiperinflacja, brak możliwości zaspokojenia podstawowych potrzeb życiowych – wyliczał powody.
Mimo pandemii Kościół w Polsce nadal posyła misjonarzy w najdalsze zakątki świata. W 2020 r. wyjechało 14 misjonarzy i misjonarek: 8 kapłanów diecezjalnych, 2 siostry zakonne oraz 1 osoba świecka i 3 siostry ze Zgromadzenia Sióstr Benedyktynek Misjonarek. W tym roku, jak Bóg da, na misje wyjedzie 17 osób.",Tomasz Musiał,https://www.niedziela.pl/numer/2021/1,misje,https://www.niedziela.pl/artykul/151513/nd/Trzymaja-sie-dzielnie
Rok 2021: wracamy do normy?,"Nikt się nie spodziewał, że 2020 r. upłynie pod znakiem pandemii COVID-19. Teraz wielu z nas ma nadzieję, że w nowym, 2021 r. nasze życie, w jego wszystkich aspektach, wróci do normy.","Stary już rok zapowiadał się nieźle. Niestety, szybko się okazało, jak złudne jest przekonanie, że wszystko (no, prawie wszystko) jesteśmy w stanie przewidzieć i na wszelki wypadek się przygotować. A jeśli nie potrafimy się przygotować, to na pewno zdołamy się uodpornić na to, co nieprzewidywalne. Niestety. W nowym roku uodpornieniu od zakażenia koronawirusem mają służyć zapowiadane szczepienia na przełomie stycznia i lutego. Oby się udało, bądźmy dobrej myśli, bo jeśli się nie uda (kto wie?) czeka nas taki rok, jak ten poprzedni.
Czarne łabędzie
Polityka to sztuka przewidywania i omijania błędów, także tych, których przewidzieć się nie da, tzw. czarnych łabędzi – zdarzeń, które występują rzadko, ale ich skutki mają kolosalne znaczenie. Według prof. Elżbiety Mączyńskiej, prezes Polskiego Towarzystwa Ekonomicznego, świat nie był wolny od tych zjawisk w ostatnich latach, ale na pewno nie była nim... pandemia COVID-19. Od dawna była ona przewidywana przez epidemiologów i niektórych badaczy – są na ten temat opracowania.
– Urządziliśmy świat w taki sposób, że te pandemie będą. Megamiasta, wielkie skupiska mieszkańców – to jest raj dla wirusów. Nieprzypadkowo w krajach takich jak Islandia czy Finlandia ten wirus nie szaleje – zwraca uwagę prof. Mączyńska. Nassim Nicholas Taleb, twórca teorii na temat „czarnych łabędzi”, napisał przed rokiem tekst ostrzegający władze USA, że trzeba się przygotować na wielki atak wirusa. – Zlekceważono go  – podkreśla prof. Mączyńska. Prawdziwie „czarne łabędzie” będą się jednak regularnie pojawiać. Niepewność stale narasta i staje się najbardziej charakterystyczną cechą współczesnego świata.
Co można zrobić? Przygotowywać się na takie nieprzewidywalne zdarzenia. Trzeba mieć na uwadze różne scenariusze, także te rozwojowe, być „antykruchym” (to też pojęcie prof. Taleba). Należy nieustannie eksperymentować i aktywnie wychodzić naprzeciw zmienności świata i biznesu, a nawet... zyskiwać na światowych wstrząsach.
REKLAMA
Nie ma z kim
Czy w tym roku należy liczyć się w polskiej polityce z tymi unikatowymi „łabędziami”? Profesor Jacek Reginia-Zacharski, politolog z Uniwersytetu Łódzkiego, uważa, że nie nastąpi teraz nic, co uniemożliwiłoby obozowi rządzącemu pokazanie wychodzenia z pandemii i jej skutków jako swojego sukcesu. Obóz ten na razie nie ma też z kim przegrać, bo opozycja jest w rozsypce.
Nie oznacza to jednak, że stan koalicji rządzącej jest idealny. Przeciwnie. W nowym roku – przypuszcza dr Andrzej Anusz, politolog z Instytutu Piłsudskiego – nastąpi zaostrzenie sporów w koalicji rządzącej, a personalnie ministra sprawiedliwości Zbigniewa Ziobry z premierem Mateuszem Morawieckim. – Nastąpi albo wyjście z koalicji Solidarnej Polski Zbigniewa Ziobry, albo zmiana premiera. Stan takiego napięcia, jaki jest obecnie, dłużej nie może trwać – dodaje dr  Anusz. – Nowym premierem zostałby wtedy albo Jarosław Kaczyński, albo... ktoś inny, uważany za postać koncyliacyjną, np. Mariusz Błaszczak. – Nawet jeśli dojdzie do opuszczenia koalicji przez Ziobrę, to dzięki ostatnim transferom posłów ruchu Pawła Kukiza koalicja będzie trwać.
Dużo trudniej
Czy ta kadencja parlamentu będzie pełna? Sygnały są sprzeczne. – Większość rządowa wynosi 4-5 posłów.
Jeśli straci jeszcze kilku, a rząd będzie mniejszościowy, oznacza to nowe wybory – ocenia prof. Antoni Dudek, politolog z UKSW. – Rządzenie w niewielkiej większości też nie jest komfortowe. Będzie ono trudniejsze niż w poprzednich latach, w których sprzyjała koniunktura gospodarcza i międzynarodowa. Teraz – jeżeli uda się uciec od recesji – pozostaną koszty pandemii. Pojawią się postulaty reformy służby zdrowia, której słabość obnażył kryzys. Będzie to jeden z głównych tematów sporu już w tym roku – zaznacza Dudek.
REKLAMA
Koalicja rządząca jest silna słabością opozycji. Badania Ipsos wskazały, że dwie trzecie Polaków uważa, iż opozycja nie jest gotowa, by rządzić.
Łącznie aż połowa wyborców PO, ruchu Hołowni, Lewicy i PSL nie wierzy w możliwości partii opozycyjnych – dziwi się dr Anusz. – PO regularnie się kompromituje, ruch Hołowni to rośnie, to maleje, a PSL krąży między prawicą i lewicą – wylicza Reginia-Zacharski.
Na scenie się kotłuje, ale numerem 1 będzie Zjednoczona Prawica. – Politycy nie będą ryzykować oddania władzy – uważa Krzysztof Świątek, publicysta Polskiego Radia 24. Siłą numer 2 pozostanie PO, wzmocniona ruchem Hołowni. Niekoniecznie w 2021 r., bo lider wykazuje talent w prezentowaniu się jako nowalijka. Siłą numer 3 stanie się Lewica. Ktoś przecież skorzystał na protestach, profanacjach, wulgaryzmach i jeszcze może skorzystać. Ci, którzy myślą, że protesty są inicjowane przez tzw. Strajk Kobiet się mylą. – Gdy TK wyda uzasadnienie orzeczenia w sprawie aborcji, a potem będą zmiany legislacyjne w Sejmie – znów dojdzie do protestów – przewiduje prof. Dudek.
Mamy potencjał
Z prognoz organizacji międzynarodowych: OECD, Banku Światowego i Międzynarodowego Funduszu Walutowego wynika, że nowy rok powinien być nie najgorszy – przypomina prof. Elżbieta Mączyńska. Mamy potencjał niewykorzystanych rezerw, potencjał ogromnych niezaspokojonych potrzeb. – Dlatego bariera popytu w Polsce nie jest tak silna jak w krajach zasobniejszych – podkreśla prof. Mączyńska.
– Mamy potencjał innowacyjności; w związku z tym, że minimalna płaca rośnie, przedsiębiorcy muszą szukać nowych rozwiązań technologicznych. Nawet poziom zadłużenia, mimo wydatków pandemicznych, nie jest dramatyczny – rośnie zadłużenie krajowe z tytułu sprzedaży obligacji Skarbu Państwa, spada natomiast zagraniczne. Wszystko to są plusy, które organizacje międzynarodowe biorą pod uwagę. Jest parę czynników, które dają duże nadzieje na to, że poradzimy sobie z gospodarką.
REKLAMA
Nawet jeśli szczepionka sprawi, że pandemię będziemy mogli utrzymywać pod kontrolą, dojście do stanu równowagi, wzrostu gospodarczego, będzie jednak wymagało czasu.
Trzeba się liczyć w tym roku z upadłością niektórych firm, wzrostem bezrobocia i wynikającymi z tego ludzkimi dramatami – ocenia Krzysztof Świątek.
– Walka z pandemią ma dla rządzących fundamentalne znaczenie. Jeśli uda się z niej wyjść i odbudować gospodarkę, doprowadzić do nowej normalności, może dojść do wzrostu poparcia dla PiS, co może się przełożyć na zwycięstwo w kolejnych wyborach i samodzielne rządy – ocenia dr Andrzej Anusz.
Społeczeństwo rottweilerów
Z gospodarką dość łatwo można sobie poradzić, zwłaszcza gdy są rezerwy. Nie jest wielkim problemem nadrobienie poniesionych w starym roku strat. Ludzie będą kupowali to, czego nie kupili wcześniej, choć gorzej jest z usługami. Prawdziwym problemem są natomiast pozagospodarcze, pandemiczne następstwa kryzysu. Choroby, depresje, zaniedbania leczenia ze strachu, zakłócenia relacji międzyludzkich, nieprzygotowanie do nowych technologii, brak zaufania, który stale nas niszczy – wymienia prof. Elżbieta Mączyńska. – Polska jest w ogonie, jeśli chodzi o brak zaufania, a zaufanie to smar dla rozwoju społeczno-gospodarczego. Mamy szereg problemów, z którymi trudno będzie sobie radzić. Dla przykładu: straty edukacyjne, jakie poniesiemy – są już pierwsze szacunki – będą rzutować na kariery tych bardzo młodych ludzi. To, że dzieci nie spotykają się z rówieśnikami w szkole, wpływa negatywnie na ich rozwój; to zahamowanie rozwoju, którego tak łatwo nadrobić się nie da. Jest cała grupa pozaekonomicznych następstw trudnych do pokonania.
Problemy tego świata, który przed chorobą COVID-19 już był w złym stanie, wszyscy przypisujemy pandemii. – Ale już przed jej wybuchem ekonomiści ostrzegali, że będzie recesja. Pandemia tylko to przyspieszyła – mówi prof. Mączyńska. – A świat jest poturbowany, spękany demograficznie również pod względem nierówności.
REKLAMA
Oksfordzki profesor Paul Collier określił to jako społeczeństwo rottweilerów, w którym jednych przydusza bogactwo, a inni umierają z głodu. Jeżeli miliard ludzi umiera z głodu, to co to jest za świat?
Szybko się nie da
Gdy wsłuchuje się w głosy ekonomistów, można odnieść wrażenie, że nikt do końca nie wie, jak głęboki – w skali świata – będzie kryzys popandemiczny. Czy zjawiska, które już widać, uda się wyhamować? – zastanawia się Jacek Reginia-Zacharski. Duża grupa ekspertów sądzi, że nie da się tego szybko zrobić, a stan kryzysu, z którym mamy do czynienia, będzie trwał do połowy, a może nawet do końca roku.
– Amerykanie poradzą sobie, choć program prezydenta elekta Joe Bidena jest programem dużych wydatków – mówi prof. Reginia-Zacharski. – Gorzej z Europą: poziom zadłużenia Francji, krajów iberyjskich, Grecji czy Włoch jest ogromny. Ich gospodarki wyhamowały, istnieje niebezpieczeństwo głębokich napięć i istotnych przesileń politycznych. Tam, gdzie szykują się wybory, będą nabierać znaczenia siły, które jeszcze nie rządzą. „Stary” Zachód jest rządzony przez socjalistów i lewicę, w związku z czym prawdopodobne jest, że do głosu zaczną dochodzić siły prawicowe, narodowe, często także prorosyjskie.
Na pewno nie zakończą się spory między UE i naszym rządem. Nawet jeśli w sprawie budżetu, kwestii tzw. praworządności i polskiego weta dojdzie do kompromisu, to na tym się nie skończą, bo dotyczą spraw bardziej fundamentalnych. Ścierają się bowiem dwie wizje UE: jako luźnego i jako ścisłego związku państw.
Kolejne spięcia są kolejnymi odsłonami tego sporu o integrację – dowodzi prof. Antoni Dudek.
REKLAMA
Międzynarodowe wektory
Konflikt USA – Chiny jest pewny i będzie wyznaczać międzynarodowe wektory nie tylko w 2021 r. Pytanie szczególnie ważne z naszego punktu widzenia brzmi: jak się ułożą relacje niemiecko-amerykańskie? – W nowym roku z funkcji kanclerza ma zrezygnować Angela Merkel. Kto i jak będzie układać te relacje? – zastanawia się dr Andrzej Anusz.
Zmiana prezydenta w USA nie musi oznaczać poprawy relacji USA – Chiny.
– Mamy do czynienia z nasilającą się rywalizacją dwóch supermocarstw, co będzie rzutowało na sytuację także u nas, w Europie – mówi prof. Dudek i dodaje: – Nie musi to prowadzić do konfliktu zbrojnego, nie można natomiast wykluczyć różnego rodzaju konfliktów zastępczych, które będą wpływać na naszą część świata, i to już w 2021 r.
Kolejne pytanie – czy Joe Biden przetrwa w Białym Domu ten rok i czy nie zastąpi go wiceprezydent elekt Kamala Harris. Taki być może jest scenariusz wprowadzenia do Białego Domu lewicującej Hinduski – kobiety, która w normalnym starciu wyborczym nie miałaby w USA szans na wygranie wyborów prezydenckich – uważa Krzysztof Świątek. To mogłoby nieść za sobą poważne zmiany w polityce amerykańskiej. Ale i bez realizacji tego szatańskiego planu Harris będzie odgrywać istotną rolę w amerykańskiej administracji.
– Biden i Harris będą się koncentrować na polityce wewnętrznej, a polityka międzynarodowa nie znosi próżni – uważa dr Anusz. – Tam, gdzie nie będzie Amerykanów, będą wchodzić Chińczycy, którzy z koronawirusa – przynajmniej gospodarczo – już wyszli i już na starcie mają niebywałą dynamikę.
Dwie beatyfikacje
Dwa wydarzenia będą integrować nie tylko katolików: dwie beatyfikacje przełożone ze starego roku. Na ołtarze zostanie wyniesiony kard. Stefan Wyszyński. Wszystko wskazuje na to, że uroczystość odbędzie się w Warszawie jak najbliżej daty 40. rocznicy śmierci Prymasa Tysiąclecia. – Ta beatyfikacja jest bardzo ważna dla polskiego Kościoła, który jest coraz bardziej krytykowany, upokarzany w dzisiejszej Polsce, a także dla całej wspólnoty polskich katolików, żeby na nowo się odnaleźć – mówi Marcin Przeciszewski, redaktor naczelny Katolickiej Agencji Informacyjnej. – Będzie to ważne wydarzenie, trochę porównywalne z wielkimi zgromadzeniami, które przeżywaliśmy przy okazji wizyt papieskich, a które dawały jakiś nowy impuls.
REKLAMA
Drugim wydarzeniem będzie beatyfikacja ks. Jana Machy, męczennika ze Śląska. Stosunkowo mało wciąż znany działacz ruchu oporu został zamordowany przez Niemców podczas II wojny światowej w więzieniu w Katowicach. W chwili śmierci miał 28 lat. „Jego męczeństwo niby słup ognisty rozświetlać będzie ciemne mroki i wskazywać drogę ku promiennym wyżynom ducha” – napisał jego kolega seminaryjny ks. Konrad Szweda. – To najlepszy wzór kapłana w trudnych czasach – ocenia Marcin Przeciszewski.
Kościół wobec wyzwań
W nowym roku odczujemy w Kościele skutki niełatwego 2020 r. Po pierwsze  – z uwagi na pandemię i jej ograniczenia mieliśmy do czynienia z całą masą cierpień, zmarło mnóstwo osób  – podkreśla Marcin Przeciszewski z KAI. – Po drugie – ze względu na kryzys niektórych ludzi Kościoła. W tym roku mocniej dostrzeżono grzech w Kościele, nastąpiła fala ujawnień karygodnych praktyk, analogicznych do tych, które przeżywał Kościół w takich krajach, jak USA, Niemcy czy Irlandia. Nowy rok będzie trudnym czasem dla Kościoła. – Trzeba jednak podkreślić, że powołane zostały odpowiednie struktury kościelne, Kościół robi wiele, by był prowadzony proces jego oczyszczania. Wprowadzono programy prewencji, powołano fundację pomocy poszkodowanym. Proces jest bolesny, ale konieczny. Musi być prowadzony szybko – im szybciej zostanie dokonany, tym lepiej dla Kościoła i jego autorytetu – uważa szef KAI. Niezależnie od różnych trudności, mimo ataków – widzieliśmy to w działalności np. tzw. Ogólnopolskiego Strajku Kobiet – czas pandemii pokazał mobilizację Kościoła. – Badania CBOS pokazują, że praktyki religijne pozostają na podobnym poziomie co wcześniej. Nowy rok pokaże, czy to stała tendencja – podkreśla Przeciszewski. – Uważam, że nastąpi co najmniej początek odbudowy życia religijnego Polaków. Powinien to być czas mobilizacji wspólnoty katolickiej. Rok 2021 będzie mieć fundamentalne znaczenie i w jakiś sposób będzie decydujący.
REKLAMA
Okazji nie zabraknie
Zachodnie tabloidy stale interesują się Władimirem Putinem. Brytyjski The Sun podał – dostarczając niektórym rozrywki – że u prezydenta Rosji dostrzeżono objawy choroby Parkinsona i że w związku z obawami o stan jego zdrowia miałby on planować rezygnację ze stanowiska na początku roku.
– Jeśli to nastąpi – uważa prof. Reginia-Zacharski – Rosję czekają mniej rozrywkowe wydarzenia: poważne niepokoje, wynikające z walki o władzę, i chaos. Nie sądzę jednak, żeby było tak, jak podaje The Sun. Putin przeżyje 2021 r. w dobrej kondycji – zaznacza.
Prawdziwej rozrywki dostarczą nam z pewnością (polscy) sportowcy. Na początku i w końcu roku – zapewne skoczkowie narciarscy: na Kamila Stocha i Dawida Kubackiego można stawiać w ciemno. Okazji nie zabraknie.
Mało kto obiecuje sobie więcej po reprezentacji Polski w piłce nożnej, która weźmie udział w mistrzostwach Europy rozgrywanych w czerwcu i lipcu w 12 miastach w 12 państwach. Sukcesem będzie wyjście z grupy eliminacyjnej, w której Polacy będą rywalizować z Hiszpanią, Szwecją i Słowacją.
Sporo obiecujemy sobie natomiast po siatkarzach, niedawnych – i wciąż aktualnych – mistrzach świata. Okazją będą Igrzyska Olimpijskie w Tokio i Mistrzostwa Europy rozgrywane m.in. w Polsce. W Tokio możemy liczyć także na lekkoatletów i wioślarzy obu płci. Oczywiście, jeśli koronawirus nie przeszkodzi.",Wojciech Dudkiewicz,https://www.niedziela.pl/numer/2021/1,rok,https://www.niedziela.pl/artykul/151499/nd/Rok-2021-wracamy-do-normy
Zespół Ekspertów ds. Bioetycznych KEP ws. szczepionek przeciwko Covid-19,Decyzja o szczepieniu jest kwestią wyboru danej osoby dokonanym przez nią w sumieniu – podkreśla Zespół Ekspertów ds. Bioetycznych Konferencji Episkopatu Polski w Stanowisku na temat szczepionek.,"Zespół Ekspertów przedstawia ocenę korzystania ze szczepionek przygotowanych na bazie płodowych linii komórkowych podkreślając, że nie wszystkie szczepionki były lub są produkowane z wykorzystaniem tej technologii.
Mając na uwadze moralnie istotny problem związku szczepionek z aborcją (tych, które z niej korzystają), dokument wskazuje na trzy stopnie odpowiedzialności: 1) ciężka odpowiedzialność moralna z tytułu aborcji przeprowadzonej „w sposób zamierzony jako cel lub środek”; 2) ciężka odpowiedzialność z tytułu wykorzystania „materiału biologicznego” pochodzącego z płodów abortowanych w produkcji omawianych szczepionek. W tym przypadku aborcja stanowi nieodłączne ogniwo w osiągnięciu tych szczepionek, a tym samym zawiera w sobie akceptację aborcji jako czynu potrzebnego i przynoszącego korzystny efekt; 3) warunkowa odpowiedzialność osób korzystających z tych szczepionek.","BP KEP
/Warszawa (KAI)",,szczepienie,https://www.niedziela.pl/artykul/62936/Zespol-Ekspertow-ds-Bioetycznych-KEP-ws
Czy wiesz w jakim Kościele żyjesz?,"Co sprawia, że tłumy ludzi czytają dany artykuł, żyją danym tematem, sytuacją, podsycają atmosferę? Chwytliwy tytuł, afery, skandale, śmierć kogoś sławnego. Wszystko na wyciągnięcie ręki. Jedno kliknięcie. Ale uwaga! Jest jeden haczyk.","Jaki? Dasz się oszukać! Jak to? - zapytasz. I powiem ci, że ja też dałem się oszukać, dopóki nie zacząłem szukać prawdy. Współczesne media nauczyły mnie jednego. Nie możesz być leniem informacyjnym, bo inaczej przegrasz.
Weźmy ulubiony temat ostatniego czasu - Kościół. Precyzując, temat apostazji i wypisywania się z katechezy.
Gdzieś czytałem, że ilość ich w naszym kraju wzrosła o 400 %. Jednak licząc w skali wszystkich ochrzczonych okaże się, że nie są one tak spektakularne. Wszystko zależy kto liczy i co chce osiągnąć. Jak jest? Myślę, że niedługo poznamy dokładne statystyki. Z matematycznego punktu widzenia, ktoś by powiedział, że totalna porażka Kościoła. Kto będzie chodził na Mszę, spowiadał się, utrzymywał wspólnotę. Dla świadomego katolika, ta liczba nie robi wrażenia. Dlaczego? Wystarczy popatrzeć na liczby. Uznajmy, że procentowo w Polsce mamy 87% ochrzczonych. Z tego ok. 30 % praktykujących, do 50% w skali kraju utożsamiających się z wiarą katolicką. Idąc głębiej, chciałbym poznać statystykę ile z tych 87% modli się, myśli o Panu Bogu i w ogóle wierzy w Jego istnienie. A skoro jesteśmy przy matematyce, bardzo ciekawi mnie statystyka, gdy liczba apostazji będzie rosła. Czy wtedy wzrośnie procent uczestniczących na Mszy i przystępujących do Komunii Świętej? Jeśli tak, to wiecie co może to oznaczać?
Kilka znanych portali alarmowało, “W 2020 roku spadła liczba chrztów i ślubów”. Z duszpasterskiego punktu widzenia wiem, że głównym aspektem nie był brak wiary, oburzenie na “grzeszny Kościół”, ale COVID-19 i obostrzenia.
Kolejny argument mówiący o kryzysie “Kościoła w Polsce” to masowa rezygnacja z lekcji katechezy po Strajku Kobiet. Nie znam dokładnych statystyk, ale znam wielu katechetów i przeprowadzam pewne badania w tej sprawie (zostaną one niebawem opublikowane). Na ten moment pisanie o masowych rezygnacjach z katechezy jest zwykłym kłamstwem. Oczywiście znajdą się miejsca, zwłaszcza w szkołach średnich, że na katechezę w danej szkole uczęszcza garstka młodzieży, ale powodów jest wiele i rezygnacja nastąpiła zazwyczaj początkiem roku. A jakie argumenty zazwyczaj podają ludzie młodzi? Nie chodząc na religię mają więcej wolnego, brak wiary, zbyt duże wymagania, brak lub słabe prowadzenie zajęć.
REKLAMA
Kilka razy w swoich felietonach poruszałem kwestie sakramentów świętych. Dziś dostrzegłem artykuł, w którym autor przedstawiał sposoby na “lewe” dokumenty chrztu i bierzmowania, które są przydatne, aby zostać rodzicem chrzestnym czy przyjąć sakrament małżeństwa. W samym artykule pokazany jest obraz bezdusznych księży, blokujących możliwość uszczęśliwienia danej osoby przed zostaniem rodzicem chrzestnym.
Brawo. Oszustwo w białych rękawiczkach. A gdzie tu jest miejsce dla Pana Jezusa? albo Co by na to powiedział Pan Jezus? Kościół nie jest placem zabaw, aby tylko uszczęśliwiać każdego. Jego zadaniem jest m.in. prowadzenie ludzi do zbawienia, a pomocą w tym są udzielane sakramenty. A przecież jeśli człowiek nieochrzczony, dzięki fałszywym dokumentom będzie próbował przyjąć sakrament małżeństwa i tak to się nie uda. Uda się jedynie impreza, bo sam sakrament nie zaistnieje. A przy tym wzbudzi śmieszność w rodzinie i gościach.
Przyjmowanie sakramentów jest przywilejem i wymagają odpowiedniego przygotowania, a przede wszystkim świadomości. Dla mnie jako księdza wielki smutek ogarnia, gdy ktoś chwali się, że oszukał księdza w kancelarii albo przystąpił do sakramentu bez wiary. Czy takie przystępowanie do sakramentów to już będą szczyty hipokryzji? Hmm…
Od czasu do czasu przeglądam wypowiedzi “dyżurnych” księży ze znanych stacji telewizyjnych. Czasami mam wrażenie, że są tak “zeświecczeni” albo oderwani od życia duszpasterskiego, że wchodzą na wyżyny niewiedzy. Zajmują się komentowaniem spraw bieżących, a często zamknięci w swoich mieszkaniach nie wiedzą, jak wygląda życie zwykłego katolika, jakie ma problemy i z czym się zmaga. Mając takich przewodników duchowych, którzy zajmują się tylko krytyką, a sami nie dają dobrego świadectwa w kwestii np. posłuszeństwa, mogą prowadzić tylko na manowce. Wiem, wrzucam kamyczek do swojego ogródka, ale warto być także w tej kwestii ostrożnym. Kogo słucham?, kim jest osoba, która do mnie mówi?, Czym ta osoba żyje na co dzień? Kogo reprezentuje? - To ważne pytania.
REKLAMA
Być może nie jest to pozytywny felieton, ale ma nas skłonić do refleksji. Bo nie wiem jak wy, ale moje doświadczenie Kościoła, jest inne niż na tabloidach. Kościoła wyciągającego pomocną dłoń do bezdomnych, ubogich, udzielającego sakramenty i głoszącego słowo Boże, będącego na drodze do zbawienia i grzesznego, ale jednocześnie nawracającego się. Nie widzisz tego? To warto zobaczyć, jak wygląda twoja wspólnota i jakie miejsce w niej zajmujesz. Bo gdy zaangażujesz się w piękne dzieła w swojej parafii, to odkryje się przed Tobą coś więcej niż tylko papka medialna, która z rzeczywistością życia codziennego ma niewiele wspólnego.
I nie okłamujmy się. Kościołem rządzi Chrystus i to On dał nam konkretne wskazówki i od Niego powinieneś, drogi Czytelniku rozpoczynać swoje dywagacje na temat Kościoła.",ks. Łukasz Romańczuk,https://www.niedziela.pl/numer/2020/14,,https://www.niedziela.pl/artykul/62762/Czy-wiesz-w-jakim-Kosciele-zyjesz
Kard. Nycz: Kościół musi uczyć się wielkiej pokory,"Zastanawiam się, jaka jest po naszej, kościelnej stronie przyczyna tego, że na ulice wyszli ludzie młodzi, ludzie nieraz blisko związani z Kościołem – wyznaje w rozmowie z KAI kard. Kazimierz Nycz.","Ujawnia też, że najprawdopodobniej wraz kard. Stefanem Wyszyńskim zostanie beatyfikowana także Matka Elżbieta Czacka, założycielka domu dla niewidomych dzieci w Laskach. Dodaje, że obecny czas pandemii jest danym nam ""czasem na postawienie sobie pytań podstawowych: po co żyjemy, po co jesteśmy na tym świecie"".
KAI: Tegoroczne Święta Bożego Narodzenia będą zupełnie wyjątkowe z uwagi na zaostrzenia pandemiczne i atmosferę niepewności, a w wielu rodzinach - także żałoby po stracie chorych na Covid i tych, którzy cierpiąc na inne choroby - z powodu koronawirusa nie mogli uzyskać właściwej pomocy medycznej. Nadzwyczajne święta powinny wzbudzać nadzwyczajne refleksje. Jakie?","Rozmawiał Tomadz Królak
/Warszawa (KAI)",,kard. Kazimierz Nycz,https://www.niedziela.pl/artykul/62679/Kard-Nycz-Kosciol-musi-uczyc-sie-wielkiej
Zaopiekuj się Bogiem,"Bóg się rodzi, pandemia trwa. Nie jest to łatwy czas do świętowania. Doświadczamy od wielu miesięcy, każdy na swój sposób, trudnych momentów oraz ograniczeń związanych z wciąż obecnym koronawirusem.","Święta Bożego Narodzenia są tak mocno zakorzenione w naszej tradycji, że trudno sobie wyobrazić, aby w tym czasie nie zasiąść do świątecznego stołu z rodziną, mimo panującej otoczki zamieszania i niepewności. Czynią to zarówno osoby wierzące, jak również te, które w kościele pojawiają się od wielkiego dzwonu, a nawet ci, którzy uznają siebie za niewierzących. Święta Bożego Narodzenia obchodzi każdy. Niezależnie od powyższego, bez względu na jakość naszej wiary lub jej brak, w ten trudny czas wchodzi ze swoją mocą, niosąc radość i miłość, Bóg Człowiek. Zrodzony z Maryi Dziewicy Chrystus – nasza nadzieja, nasz Wspomożyciel, Ten, który może przemienić nasze życie i uczynić je jednym wielkim świętem.
Emigracja
W tym radosnym czasie wzrok mój kieruję nie tylko na Dziecię w żłobie, lecz także na św. Józefa – ojca naszego Zbawiciela, opiekuna Świętej Rodziny. Wpatruję się w Cieślę z Nazaretu, który na pewno nie miał łatwiej w czasie narodzin Syna niż my w obecnym okresie pandemii. Tuż po narodzeniu Jezusa zostaje zmuszony do ucieczki do Egiptu. Imponuje mi jego wsłuchanie się w słowa Boga wypowiedziane przez anioła: bez żadnej dyskusji, bez słowa (Józef nie wypowiada żadnego na kartach Ewangelii) „wstał jeszcze w nocy, zabrał Dziecko i Jego Matkę i udał się do Egiptu” (por. Mt 2,14). Któż z nas, ojców i matek, chciałby stanąć tuż po narodzinach dziecka przed koniecznością porzucenia wszystkiego i powzięcia ucieczki przed niechybną śmiercią? Jego zachowanie wskazuje nam, jaka powinna być nasza postawa wobec Boga i Jego planów: cisza, wsłuchanie się w to, co On mówi do nas, a przede wszystkim, co najważniejsze, pełna zaufania realizacja Bożego planu względem nas.
Jeśli wybieramy tylko to, co jest dla nas wygodne, odrzucając wszystko to, co nas uwiera, miłość szybko przerodzi się w egoistyczne uwielbienie siebie.

PODZIEL SIĘ CYTATEM
Kwarantanna
Święty Józef zabiera Żonę oraz Dziecię i uchodzi z nimi do Egiptu. Na jak długo? Trudno jest to dziś dokładnie określić, bo ani Pismo Święte, ani inne dokumenty nie są w stanie odpowiedzieć na to pytanie. Na pewno jest to pewien dłuższy odcinek czasu. To odosobnienie może kojarzyć się nam ze swego rodzaju kwarantanną. Święta Rodzina zostaje wypędzona poza swój kraj, co każe nam domyślać się, że nie mieli żadnego kontaktu z rodziną. Posiadali wyłącznie siebie. Z jednej strony trudne doświadczenie, jednak z drugiej strony możemy z dużą dozą pewności uważać, że pozwoliło im to zbudować mocne i trwałe relacje. Innym aspektem wypędzenia jest niezachwiana postawa św. Józefa. Wyobraźmy sobie, że zostajemy obudzeni w nocy przez wysłannika Boga, który nam mówi: „Proszę wstać, zabrać żonę, dziecko i wyjeżdżacie za granicę”. Któż z nas, mężów i ojców, podjąłby się tak karkołomnego zadania? Tata Pana Jezusa pokazuje nam swoją postawą, jacy mamy być dziś wobec naszych żon i dzieci. Ukazuje prawidłową postawę względem otaczającego nas świata. Jest on wzorem odpowiedzialnego męża oraz prawdziwego ojcostwa, przepełnionego posłuszeństwem względem Boga oraz czułością wobec Maryi i Boskiego Syna.
REKLAMA
Zawierzenie
Ucieszyłem się, kiedy dotarł do mnie tekst oddania się mężczyzn świętemu Józefowi przygotowany na Adwent. Moja radość była tym większa, że wyszedł on spod pióra naszego biskupa Wiesława. Oddałem siebie i swoją rodzinę pod opiekę tego możnego patrona. Czas Adwentu połączony z koronawirusowym szaleństwem był najodpowiedniejszym momentem, abym powierzył siebie i najbliższe memu sercu osoby Cieśli z Nazaretu. „Utwierdź nas i naszą ojczyznę w niezachwianej wierności zasadom Kościoła katolickiego, zachowaj nas w sprawiedliwości i miłości społecznej, a w grożących niebezpieczeństwach broń nas i nasze rodziny” – ze słowami zawierzenia możemy kierować się w wydarzenia nowego roku. Receptą i wentylem bezpieczeństwa na kolejne miesiące w dobie trwającego wciąż zagrożenia COVID-19 są drogowskazy, które daje nam Kościół. Ważne, abyśmy przestrzegali jego wytycznych i zaleceń w sposób spójny, całościowy. Tylko i wyłącznie takie podejście gwarantuje nam zachowanie sprawiedliwości i miłości. Jeśli zaczniemy wybierać tylko to, co jest dla nas wygodne, odrzucając jednocześnie wszystko to, co nas uwiera, boli i nie przystaje do naszej obecnej sytuacji, prawdziwa miłość szybko przerodzi się w egoistyczne uwielbienie siebie i swoich potrzeb.
REKLAMA
Ksiądz Biskup wskazuje także na zachowanie miłości w wymiarze społecznym. Jakże jest to dziś ważne, szczególnie w czasie, kiedy przeżywamy okres Bożego Narodzenia. Czyż nie powinno nas to zmusić do refleksji nad naszym zachowaniem i postępowaniem w sferze publicznej, tj. w miejscach pracy, sąsiedzkim otoczeniu, posłudze parafialnej, a także w wirtualnej aktywności? Jesteśmy stworzeni i powołani do miłości, wszak sam Bóg jest Miłością, a my stworzeni na Jego obraz i podobieństwo. Bezinteresowna miłość powinna przepełniać naszą codzienność – każdy czyn, myśl, słowo. Bez zbędnej kalkulacji, bez oczekiwania na jakikolwiek zwrot z tej „inwestycji”.
Warto uchwycić się tego, który z czułością i oddaniem pielęgnował Dzieciątko Jezus, nosił Słowo Boże na rękach, a swoją żonę Maryję otaczał męskim ramieniem w trudnym czasie.

PODZIEL SIĘ CYTATEM
Patron rodzin
Wróćmy jednak do św. Józefa. Wszak nie tylko mój wzrok skierowany jest na patrona rodzin – serce również, a to za sprawą Ojca Świętego. „Umiłowany, czuły, posłuszny, przyjmujący, z twórczą odwagą, człowiek pracy, ojciec w cieniu” – tak opisuje go papież Franciszek w liście apostolskim Patris Corde, który został opublikowany 8 grudnia wraz z ogłoszeniem specjalnego roku poświęconemu opiekunowi Jezusa. Ojciec Święty opisuje prostymi słowami św. Józefa, a wskazując na jego przymioty, ukazuje nam obraz prawdziwego mężczyzny i ojca, którego warto naśladować.
Kościół w osobie św. Józefa daje nam potężnego pomocnika i orędownika na cały rok, ponieważ „święci pomagają wszystkim wiernym do osiągnięcia świętości i doskonałości własnego stanu. Ich życie jest konkretnym dowodem na to, że można żyć Ewangelią”. Warto uchwycić się tego, który z czułością i oddaniem pielęgnował Dzieciątko Jezus, nosił Słowo Boże na rękach, a swoją żonę Maryję otaczał męskim ramieniem w trudnym czasie wygnania, a później w Nazarecie położonym daleko od jego rodzinnej miejscowości. „Nie pozostaje nic innego, jak tylko błagać św. Józefa o łaskę nad łaskami: o nasze nawrócenie” i kierować za jego pośrednictwem modlitwy i prośby do Chrystusa. Niech będzie on patronem chrześcijańskich rodzin, wzorem do stawania się lepszymi ojcami, a także wspomożycielem w budowaniu trwałych i niezniszczalnych sakramentalnych związków małżeńskich. Niech pomaga nam czynić z naszych serc i domów bezpieczne schronienie dla Boga.",Jacek Nasadzki,https://www.niedziela.pl/numer/2020/52,Boże Narodzenie,https://www.niedziela.pl/artykul/151485/nd/Zaopiekuj-sie-Bogiem
Szczodre Gody po staropolsku,"W tym roku szczodre gody, czyli inaczej karnawał, zapowiada się skromnie. Z powodu pandemii COVID-19 będziemy pewnie siedzieli w domach w otoczeniu rodziny. Przypomnijmy więc sobie, jak bawili się w tym okresie nasi przodkowie, dla których po czasie Adwentu i postów następował upragniony czas radości i zabawy.","Okres od Świąt Bożego Narodzenia do Trzech Króli był czasem szczególnym, nazywanym często szczodrymi dniami (Szczodre Gody), gdyż był to czas wzajemnego obdarowywania się, czym kto mógł. Już po powrocie z Pasterki obficie raczono się jedzeniem i napojami. Nawet najubożsi starali się na ten czas przygotować lepsze jedzenie. Boże Narodzenie otwierało okres zabaw i odwiedzin. Stoły w te dni musiały być suto zastawione różnego rodzaju potrawami. Zgodnie z tradycją nie wolno było pozwalać sobie na oszczędność.
Po domach wędrowali kolędnicy: obok księży i zakonników zbierających datki na kościół po kolędzie chodziła młodzież męska, często w przebraniu, prowadząc ze sobą „turonia” – potwora ubranego w skóry, z wielką drewnianą głową i kłapiącą paszczą, siejącego postrach wśród dzieci. Chłopcy śpiewali przy tym pieśni, a także wierszowane życzenia pod adresem poszczególnych członków odwiedzanej rodziny. W zamian oczekiwali poczęstunku – dla wielu biedniejszych, chłopskich dzieci była to jedyna okazja poznania smaku kiełbasy.
W drugi dzień świąt, na św. Szczepana, obsypywano owsem księdza w kościele, a wszystkich parafian przed kościołem – miało to zapewnić urodzaj w nadchodzącym roku. W trzecim dniu natomiast święcono wino, które uważano za lekarstwo przy bólu gardła i zębów.
Nie obchodzono specjalnie hucznie pożegnania starego i powitania nowego roku kalendarzowego. Nie było także zwyczaju czuwania do północy. Moda na sylwestrowe bale z otwieranym uroczyście szampanem przyszła do Polski z Francji dopiero w połowie XIX wieku. Zamiast tego biesiada w ostatnim dniu roku była okazją do wróżb matrymonialnych, podobnych do dzisiejszych andrzejek. Lano więc wosk przez klucz, palono wiechcie suchego lnu (im który wyżej wzleciał, tym bardziej prawdopodobne było zamążpójście), ewentualnie nasłuchiwano szczekania psów, by określić kierunek, z którego przyjdą swaci. Najbardziej zdesperowane dziewczęta czekały do północy przed lustrem przy zapalonej woskowej świecy. Ufano, że jeśli wytrzymały bez obracania się, mogły zobaczyć wizerunek swojego przyszłego męża.
REKLAMA
W pierwszym dniu roku całymi rodzinami udawano się do kościoła na nabożeństwo. Proboszcz po kazaniu rozpoczynał składanie sobie wzajemnie życzeń. W tym dniu witano się słowami: „Bóg cię stykaj”, co oznaczało polecenie Bożej opiece. Chłopi obsypywali się znów owsem, a ci, którzy odwiedzali sąsiadów, sypali go po szczypcie w każdym rogu stołu, aby podobnie stoły były obłożone chlebem w nowym roku. Przy okazji obdarowywano się prezentami. W dworach magnackich dostawali je krewni, dworzanie i służba, a były to nierzadko konie z rzędami, puchary, szable, a nawet całe wioski.
Dwanaście dni upływających od Bożego Narodzenia do święta Trzech Króli uważane było za nieomylną przepowiednię pogody dla dwunastu kolejnych miesięcy w roku. Dzień 25 grudnia stanowił prognozę dla stycznia, 26 – dla lutego itd. Ponadto każdą dobę dzielono na cztery części, każda ćwiartka wróżyła pogodę na odpowiedni tydzień miesiąca. Do dziś starzy górale stosują tę metodę jako źródło informacji, a na Mazowszu krąży przepowiednia, że jeśli Boże Narodzenie wypada w niedzielę, zima będzie ciepła, wiosna dżdżysta, lato suche, jesień deszczowa i wietrzna, zboże wyrośnie wysokie na chłopa, pszczoły dadzą dużo miodu, a w małżeństwach nie będzie swarów.
Pije Kuba do Jakuba...
Najbardziej rozpowszechnioną formą zabawy karnawałowej w I Rzeczypospolitej były biesiady. Chłopi spotykali się w karczmach, szlachta we dworach, magnaci w pałacach. Uczty zaczynały się zwykle od tańca. Ta umiejętność była jedną z podstaw w wychowaniu młodego szlachcica. Ale przy tym niemile widziano tańczenie w stanie upojenia alkoholowego, części biesiadników musiały więc wystarczyć tylko rozkosze stołu.
REKLAMA
Ze względu na długość uczt karnawałowych serwowano olbrzymią liczbę dań. Królowały rosoły, barszcze, mięsa podawane w najrozmaitszy sposób, z ogromną ilością przypraw, do których zaliczano kartofle, ryż i cytryny. Najbardziej ulubionym daniem był bigos, którego brak mógł być afrontem wobec gości. Sztućce posiadali tylko najbogatsi – na bale przyjeżdżali ze swoimi. Pozostali używali rąk, resztki wrzucano pod stół, gdzie czekały na nie psy, a brudne ręce i usta wycierano w obrus. Miejsce przy stole wyznaczało rangę pośród zgromadzonych. Najlepsze kąski trafiały się tym, którzy siedzieli najbliżej gospodarza – na koniec trafiały resztki.
Po każdym daniu następowały toasty. Za zdrowie gospodarza, sąsiadów, dam, dzieci, koronowanych głów, byle tylko wychylić kolejny kielich. Odmowa mogła być odebrana jak osobista uraza, pozostawało więc albo pić do dna, albo usiłować przechytrzyć zgromadzonych. Niektórzy potajemnie wylewali więc alkohol albo chowali kielich pod stół, ale biesiadników pilnowała służba i uzupełniała zawsze kielich do pełna. W dodatku uważano powszechnie, że ten, kto oszukuje przy winie, oszukuje we wszystkim.
Najważniejsze toasty spełniano, pijąc po kolei z jednego dużego kielicha o pojemności 3-4 dzisiejszych szklanek. Były to tzw. kulawki, czyli specjalne kielichy bez stopki, których nie można było postawić na stole, zawartość należało zatem wypić do dna. Czasem bywały dekorowane rysunkami i napisami, np.: „Ludzie mi nogę wzięli, dogadzając sobie. Ja im lepiej dogodzę, gdy odbiorę obie”. Kronikarz tak opisywał ten zwyczaj: „Z jednej szklanki pili za koleją lub z jednego puchara, nie brzydząc się kroplami napoju, które z wąsów jednego spadały w puchar podawany drugiemu. (...) Jak zaś nastały kielichy szklanne i kieliszki, nastała zarazem i obrzydliwość cudzej gęby. Kto spełnił kielich, nim go drugiemu podał, wytarł go czysto serwetą, dalej zaś za ochędóstwem postępującym w górę przepłukiwano go po każdym pijącym wodą w kredensie”.
REKLAMA
Czasem do picia używano długiego, cienkiego kielicha o dużej objętości, zwanego kijem lub kijasem, którego też nie można było odstawić na stół. Podczas biesiady wino z takiego kielicha należało wypić duszkiem, bez nabierania powietrza, czyli bez dmuchania do środka. Kto tak potrafił, „nie w kij dmuchał”. Jeśli zaś nie potrafił, wylewano mu za karę kielich wody za kołnierz. Popularną zabawą było picie na czas z dwulitrowego naczynia, żeby zdążyć w czasie śpiewania jednej piosenki. Jeśli delikwent nie zdążył, dolewano mu to, co wypił, i musiał zaczynać od początku. Z namawiania gości do robienia głupich rzeczy po pijanemu słynął król August II Mocny. Ale za sukces w piciu można było od niego dostać pieniądze, starostwo lub nawet order Orła Białego.
Magnateria i szlachta piły najczęściej miody pitne, z których Polska słynęła, i które można było długo przechowywać. Z win najpopularniejsze były węgierskie, reńskie i mołdawskie. Wina francuskie nie miały większego wzięcia – były zbyt wytrawne jak na polskie podniebienie. Wódkę uważano za napój dla prostaków lub w najlepszym przypadku za lekarstwo na wągry. W większych ilościach zaczęto ją pić dopiero w XVIII wieku, ale lubiących wódkę uważano za gorszych i podejmowano ich w osobnych pomieszczeniach. Powszechnym napojem, zastępującym niezdrową wodę, było piwo, bardzo różnej jakości – od drogich gatunków sławnych w całym kraju (piwo wareckie, gdańskie) do lichych miejscowych cienkuszy.
Co ciekawe, Polaków nie uważano wówczas za pijaków. Więcej od nas pito w Niemczech, w Czechach, Szwecji, Rosji, a nade wszystko w Anglii.
Ten straszny kulig
Jeśli tylko pogoda dopisywała, najczęstszą rozrywkę wśród szlachty, szczególnie pod koniec karnawału, stanowiły kuligi. Nazwa pochodzi od laski z kulą na wierzchu, którą posyłano od domu do domu na znak, że wkrótce przybędą goście. Kilku sąsiadów, zmówiwszy się, wsiadało do sań i razem z żonami, dziećmi i służbą jechało korowodem z muzykantami do najbliższego majątku. Prowadził ich wodzirej zwany Arlekinem. Wpadał on do dworu z okrzykiem: „Kulig jedzie, zje, wypije i pojedzie!”. Gospodarz oddawał mu klucze od piwniczki z winem, a gospodyni – klucze od spiżarni z jedzeniem. Kiedy goście najedli się, napili, ogrzali i potańczyli, na znak wodzireja i okrzyk: kulig – kulig ruszali w dalszą drogę, zabierając ze sobą gospodarza z całą rodziną. Do kolejnych odwiedzanych dworów zajeżdżała więc coraz większa gromada gości. Kulig kończył się po kilku dniach u tych, którzy go zapoczątkowali. Organizowano również dzikie, nieproszone kuligi. Podobnie jak przy zapowiadanych były okazją do obżerania się i opijania sąsiadów. Ksiądz Jędrzej Kitowicz wspominał: „Najsławniejsze co do pijatyki i brawury te kuligi były w województwie rawskim, gdzie się nieraz krwią oblewały, a jeżeli się kto obcy przez niewiadomość wmieszał do tego kuligu, a nie podobał się mu albo nie mógł wystarczyć zdrowiem pijaństwu – zbili jak leśne jabłko, suknie w płatki na nim podrapali i wypędzili, jakoby dla słabego zdrowia niegodnego tak dzielnej kompanii”.
REKLAMA
Najsławniejszy kulig miał miejsce w Warszawie pod koniec stycznia 1695 r. Jan III Sobieski z Marysieńką pędzili w saniach przez stolicę, odwiedzając po kolei pałace Sapiehów, Radziwiłłów, Potockich i Lubomirskich. Orszakowi liczącemu 107 bogato zdobionych sań towarzyszyło 10 kapel, a drogę oświetlało 800 pochodni. Królewski kulig zakończył się wystawną biesiadą w Wilanowie. W zabawie na saniach nie przeszkadzała nawet odwilż. Król August II Mocny polecił zwieźć 300 wozów śniegu na trasę przejazdu. Przebił go Karol Radziwiłł „Panie Kochanku”, który urządził kulig w środku lata, jeżdżąc po cukrze, który kazał wysypać na dziedzińcu swojego zamku w Nieświeżu.
Zabawy i atmosfera ogólnego szaleństwa podczas polskiego karnawału zadziwiała obcokrajowców. Ambasador sułtana tureckiego Sulejmana I Wspaniałego raportował swemu władcy: „W pewnej porze roku chrześcijanie dostają wariacji i dopiero jakiś proch sypany im w kościele na głowy leczy takową”.",Grzegorz Gadacz,https://www.niedziela.pl/numer/2020/52,historia,https://www.niedziela.pl/artykul/151428/nd/Szczodre-Gody-po-staropolsku
Alfabet roku pandemii,"Jakie było najważniejsze wydarzenie w odchodzącym roku? Nie ma wątpliwości, że pandemia COVID-19 i jej skutki. Zorganizowała ona życie ludziom na całym świecie. Niektórzy – w większości osoby starsze – to życie straciły... Lekiem na pandemiczne zło ma być szczepionka, która pojawi się wkrótce także w Polsce. Co poza tym ciekawego działo się w 2020 r. – według alfabetu.","Aborcja
Wielu przewidywało, że kwestionowanie – z różnych stron – regulacji dotyczących ochrony życia poczętego może otworzyć puszkę Pandory. Tak też się stało. Wyrok Trybunału Konstytucyjnego w tej sprawie podzielił Polaków, ujawnił nowe podziały i przyniósł rozgłos ruchowi pn. Ogólnopolski Strajk Kobiet, który nie powstrzymał się przed atakiem na Kościół, a nawet na świątynie.
Bluzgi
Inaczej wulgaryzmy, przekleństwa – wyrażenia lub zwroty powszechnie uznane za nieprzyzwoite lub ordynarne. Posługiwali się nimi uczestnicy strajku kobiet.
Cud nad Wisłą
100. rocznica Bitwy Warszawskiej, nazywanej Cudem nad Wisłą, nie była obchodzona w sposób, jaki chcieliśmy. Przeszkodził COVID-19 – ostra choroba zakaźna układu oddechowego wywołana zakażeniem wirusem SARS-CoV-2. Rozpoznana i opisana w środkowych Chinach zapoczątkowała pandemię tej choroby.
Duda
Andrzej Duda przedłużył kadencję prezydencką i wzmocnił swój mandat. W drugiej turze zdobył prawie 2 mln głosów więcej niż 5 lat wcześniej. Zadecydowały o tym wyższa frekwencja wyborcza i polaryzacja wyborców.
Eutanazja
Z planowanego w Holandii rozszerzonego dostępu do eutanazji będą mogli skorzystać wszyscy, którzy skończyli 75 lat bez względu na stan zdrowia, bo – jak twierdzą pomysłodawcy – w tym wieku życie można już uznać za spełnione. Obecnie eutanazja stanowi przyczynę ponad 4% wszystkich zgonów w Holandii. Na jej przeprowadzenie niezbędna jest zgoda lekarza lub psychiatry. Teraz miałyby wystarczyć dwa spotkania z tzw. osobą towarzyszącą przy końcu życia. Ma ona sprawdzić, czy decyzja osoby chcącej się poddać eutanazji jest wolna, przemyślana i stała.
Fratelli tutti
Trzecia encyklika papieża Franciszka Wszyscy bracia, nazywana jest encykliką nadziei. Franciszek przypomina w niej, że jedynym możliwym sposobem życia jest uznanie siebie za braci i zgodne z tym konsekwentne działanie. Jak mówi kard.  Michael Czerny – w encyklice słychać głos wykluczonych, których papież spotkał w czasie swego pontyfikatu. – Odnajdujemy w niej lekcję płynącą dla nas od Biedaczyny z Asyżu – podkreśla kard. Czerny i zachęca do tego, by czytając tę encyklikę, pomyśleć o konkretnych dramatach, które dotykają nasz świat.
REKLAMA
Grillowanie Polski
To sposób traktowania rządzącej w Polsce centroprawicy przez zdominowane przez liberalną lewicę instytucje unijne. Powód zawsze się znajdzie. Trybunał Konstytucyjny, sądy dyscyplinarne, rzekome złe traktowanie homoseksualistów, ograniczenie dostępności aborcji, weto wobec bezczelności unijnych biurokratów – to tematy dobre jak każdy inny. Często za zgodą, czy z inspiracji polskiej opozycji.
Hagia Sophia
W diecezji płockiej w dniu przekształcenia starochrześcijańskiej bazyliki Hagia Sophia w Stambule w meczet zabiły dzwony, a kościelne flagi zostały opuszczone do połowy masztów. Zaapelował o to biskup płocki Piotr Libera. „To dla chrześcijan dzień żałoby” – napisał. Zbudowana w 537 r. świątynia była przez wieki sercem całego wschodniego chrześcijaństwa.
Impeachment nieudany
Od próby impeachmentu (odwołania) prezydenta Donalda Trumpa rozpoczął się ostatni etap walki amerykańskich demokratów o odzyskanie Białego Domu. Z tej próby, która odbyła się na kilka miesięcy przed wyborami prezydenckimi, Trump wyszedł obronną ręką, ale części błota, którym go obrzucono, nie udało się usunąć. W efekcie na nowego prezydenta wybrano 78-letniego Joe Bidena, „rześkiego” demokratę.
Jan Paweł II
Na jubileusz 100. rocznicy urodzin papieża Polaka opozycja polityczna sprawiła mu szczególny prezent: oskarżenia o krycie pedofilii w Kościele, a tym samym próbę zamachu na jego wielki autorytet. Rzucanie oskarżeń lub wspieranie ich przez opozycję ma niskie pobudki – walkę polityczną.
Kraj raj
Pandemia COVID-19 przyspiesza demograficzne załamanie w Rosji. W 2020 r. liczba jej mieszkańców zmniejszyła się o prawie 160 tys. osób, tj. 5 razy więcej niż rok wcześniej. To największy od lat ubytek, jaki odnotowano w Rosji, ale nic w tym dziwnego: corocznie liczba ludności spada bowiem o 1%. W podobnym tempie maleje wskaźnik urodzeń. Co ciekawe, wg specjalistów, zgony związane z koronawirusem nie wpływają na tę sytuację. Aby nastąpił wzrost ludności w Rosji, na jedną kobietę powinno przypadać 2,1 urodzeń. To niemal niemożliwe: od 2017 r. widać wyraźny trend spadkowy, a liczba Rosjan może rosnąć tylko dzięki migrantom. Tych zaś – nie tylko z powodu zamknięcia granic wywołanego pandemią – jest znacznie mniej.
REKLAMA
Lewandowski
Robert Lewandowski, jedna z polskich marek eksportowych, ma za sobą – mimo pandemii – nie najgorszy sezon. Polak zdobył potrójną koronę, wygrywając mistrzostwo oraz Puchar Niemiec, a także dokładając do tego upragniony triumf w Lidze Mistrzów. Przed nim szansa na kolejne indywidualne wyróżnienie. Lewandowski znalazł się w gronie jedenastu piłkarzy nominowanych do nagrody FIFA The Best.
Łokciem najlepiej
Koronawirus przemeblował także obyczaje. Trzeba, przynajmniej na jakiś czas, zapomnieć o uściskach ręki, przybijaniu piątek, a nawet żółwikach. Zamiast przekazywać sobie wirusy dłońmi, możemy witać się łokciami albo – to już ekstrawagancja – stopami (obutymi!).
Miękiszon
– W negocjacjach nie można być miękiszonem – stwierdził minister Zbigniew Ziobro na konferencji prasowej, gdy przekonywał, że Polska powinna twardo negocjować w sprawie budżetu Unii Europejskiej i mechanizmu praworządności. Dawno żadna słowotwórcza nowość nie zrobiła takiej furory jak „miękiszon”. – Słowo to oznacza pewną cechę, która jest niemiła. Nikt nie chce być miękiszonem, bo to jest prawdopodobnie człowiek miękki – twierdzi prof. Jerzy Bralczyk, językoznawca. Odwrotnością „miękiszona” jest zapewne „twardziszon”.
Nawalny z nowiczokiem
– Próba otrucia mnie nowiczokiem pokazuje, że prezydent Rosji Władimir Putin rozwija nowy program tej broni chemicznej – ocenił rosyjski opozycjonista Aleksiej Nawalny. Ostro krytykujący rządy Putina 44-letni Nawalny został hospitalizowany 20 sierpnia w Omsku na Syberii, gdy poczuł się źle na pokładzie samolotu i stracił przytomność. Po przetransportowaniu go do kliniki w Berlinie, gdzie został poddany badaniom i leczeniu, władze Niemiec poinformowały, że istnieją dowody, iż Nawalnego próbowano otruć środkiem z grupy nowiczoków. Potwierdziły to laboratoria francuskie i szwedzkie. Unia Europejska nałożyła sankcje wobec sześciu osób i jednego podmiotu z Rosji za zaangażowanie w próbę otrucia opozycjonisty.
REKLAMA
Ośrodek Grodzkiego
Zagraniczne wizyty i rozmowy z liderami Unii Europejskiej, spotkania z ambasadorami i telewizyjne orędzia, inspirowanie kontroli unijnych instytucji – opozycja dwoiła się i troiła, by stworzyć z izby wyższej parlamentu alternatywny ośrodek władzy na czele z jej nadaktywnym marszałkiem Tomaszem Grodzkim. Słabo jej to wychodzi, ale aktywność Grodzkiego można tłumaczyć także jako próbę ucieczki. Nad jego głową zbierają się chmury w związku z oskarżeniami o korupcję – miał on przyjmować korzyści, gdy pracował jako lekarz.
Patrioci w pandemii
Polacy są patriotami na zakupach. Bardziej niż w ubiegłych latach chcą wiedzieć, skąd pochodzi produkt, który kupują. Połowa z nas, 44%, jest zainteresowanych krajem pochodzenia kupowanego towaru. Tylko co 10. nie interesuje się tym, skąd pochodzi nabywany produkt. Aż 9 na 10 Polaków twierdzi, że polskość marki zachęca ich do zakupu konkretnych produktów. Patriotyzm na zakupach przybiera na sile, jest – i może być – jednym z kół zamachowych polskiej gospodarki.
Skoki narciarskie
Jedna z naszych narodowych dyscyplin sportowych na ogół nie zawodzi. Jak nie trzykrotny mistrz olimpijski Kamil Stoch, to trzykrotny mistrz świata Dawid Kubacki! W styczniu prestiżowy Turniej Czterech Skoczni wygrał młodszy o 3 lata od Stocha Kubacki. „Trzymał nas w ogromnej niepewności, zawodnicy budowali napięcie i emocje, ale nie mogło skończyć się inaczej niż happy endem. Gratulacje Dawid, stałeś się historią!” – napisał na Twitterze premier Mateusz Morawiecki.
REKLAMA
Spadek powołań
Dane przedstawione przez Instytut Statystyki Kościoła Katolickiego w Polsce na początku roku, ale oparte na badaniach przeprowadzonych w 2018 r., wskazały, że osób aktywnych religijnie w porównaniu z poprzednim rokiem nie ubyło. Troską może napawać jednak liczba powołań. Ksiądz Grzegorz Sokołowski z ISKK zwraca uwagę, że po odejściu na emeryturę księży urodzonych w latach wyżu demograficznego w niektórych diecezjach zabraknie duchownych. – Są diecezje, w których na stu księży pracujących w parafiach jest czterech alumnów w seminariach – mówi ks. Sokołowski. Może dochodzić do łączenia parafii. Trzeba będzie zaangażować osoby świeckie do wykonywania pewnych zadań w parafii, np. organizowania nabożeństw czy udzielania Komunii św.
Querida Amazonia
Emocje, które poprzedziły pojawienie się w lutym adhortacji apostolskiej Querida Amazonia (Umiłowana Amazonia), ustąpiły bardzo szybko – w dniu, w którym dokument ujrzał światło dzienne. Papież Franciszek w adhortacji na temat Amazonii, która jest dokumentem końcowym synodu biskupów w Rzymie (który obradował na temat Amazonii), nie poparł przedstawionej podczas synodu propozycji wyświęcania stałych żonatych diakonów. Sensacją adhortacji Querida Amazonia był zatem... brak sensacji.
Światowe Dni Młodzieży
Odbędą się one w stolicy Portugalii w 2023 r., ale już zaprezentowano ich logo. Jego dominującym elementem jest krzyż, w który wpisano oblicze Maryi, a także drogę i różaniec. Symbole te nawiązują do tematu ŚDM, którym jest cytat z Ewangelii wg św. Łukasza: „Maryja wstała i poszła z pośpiechem”. Słowa opisują postawę Matki Bożej po zwiastowaniu, gdy dowiedziawszy się, że jej kuzynka Elżbieta spodziewa się dziecka, postanowiła wyruszyć w drogę. Różaniec ma natomiast wyrażać duchowość Portugalczyków i ich nabożeństwo do Matki Bożej Fatimskiej. Kolorystyka logo odzwierciedla portugalskie barwy narodowe, a jego autorem jest Beatriz Roque Antunes – jej pracę wybrano spośród stu nadesłanych projektów. Światowe Dni Młodzieży zainicjował w 1986 r. Jan Paweł II.
REKLAMA
Tenis
Nasz potencjalny sport narodowy. Do hurraoptymistycznej oceny skłania na razie tylko jeden sukces – 19-letniej warszawianki Igi Świątek, która wygrała French Open, ale był to największy sukces w historii polskiego tenisa w turnieju indywidualnym.
USA
Nasz największy sojusznik – największe mocarstwo świata – przeżywał trudne chwile. Demonstracje przeciw rasizmowi i brutalności policji przeradzały się w rozruchy. Wezwania do powstrzymania się od przemocy nie znajdowały posłuchu ani w radykalnych odłamach ruchu Black Lives Matter, ani wśród anarchistów i chuliganów. Niemniej jednak trudne chwile BLM może przeżywać po przejęciu władzy przez Joe Bidena. Jego ekipa nie ukrywa, że chce zupełnie odejść od polityki prezydenta Trumpa. Aż strach się bać.
Wizerunek wujka
Wizerunek czarnoskórych znika z opakowań produktów marki Uncle Ben’s. Zmieni się też nazwa firmy – teraz będzie się nazywać Ben’s Original. To reakcja amerykańskiego giganta Mars Incorporated na zarzut utrwalania stereotypów rasowych, a także na używanie słów „wujek” i „ciotka”. Pierwsze produkty trafiły na rynek w 1947 r. Firma uważa, że stworzyła bardziej sprawiedliwą ikonografię, usuwając logo z wizerunkiem czarnoskórych: wuja i ciotki.
Zmiany
Zmienia się nasza aktywność i styl naszego życia. Nawet gdy – po przerwie – można było bez problemów wybrać się do kina, restauracji, lekarza czy fryzjera, większość osób, która wcześniej bywała w tych miejscach, robiła to rzadziej. Z wizyt w kinie i teatrze, a także w galeriach handlowych zrezygnowała po pierwszej fali pandemii prawie połowa Polaków; prawie połowa nie tak często jak wcześniej bywała także w restauracjach – wynika z badania InfoMonitor. Obawa przed zarażeniem się i ograniczenie dostępu do placówek medycznych spowodowały, że zaledwie co 4. z nas po zniesieniu ograniczeń skorzystał z wizyty lekarskiej, a więcej niż co 3. robił to rzadziej. Już tylko co 5. z nas zrezygnował z wizyty u fryzjera, choć co 3. udawał się tam rzadziej. Najtrudniej pozbawić się przyjemności spotkania ze znajomymi. Dwóch z pięciu respondentów robi to równie często jak wcześniej.",Wojciech Dudkiewicz,https://www.niedziela.pl/numer/2020/52,Matka Boża,https://www.niedziela.pl/artykul/151422/nd/Alfabet-roku-pandemii
Amerykańskie życie w kryzysie koronawirusa - rozmowa ze znaną nowojorską psychoterapeutką,"O życiu Ameryki w dobie kryzysu koronawirusa mówi Katarzyna Długosz, znana nowojorska psychoterapeutka. W rozmowie z KAI absolwentka Katolickiego Uniwersytetu Lubelskiego Jana Pawła II przypomina, że Kościół katolicki doświadcza podobnych problemów jakie dotknęły większość Amerykanów. Diecezje katolickie w stanie Nowy Jork cierpią na brak funduszy, by pomóc wszystkim, ale były w stanie zebrać środki by pomagać najbardziej potrzebującym w kwestii wyżywienia i zamieszkania. Katarzyna Długosz przypomina o apelu papieża Franciszka o ogólnoludzką solidarność w dobie pandemii. ""Współodczuwanie stanu zagrożenia i dzielenia się w nim pomocą wzajemną ma ogromne znaczenie. Bez tego nie da się wychodzić z sytuacji kryzysowej"" - zaznacza.",Patryk Małecki (KAI): Jaki jest obecny stan psychiczny Amerykanów w warunkach pandemii?,"Patryk Małecki (KAI Nowy Jork)
/Nowy Jork",https://www.niedziela.pl/numer/2017/51,USA,https://www.niedziela.pl/artykul/62607/Amerykanskie-zycie-w-kryzysie
Międzynarodowy Dzień Migrantów: w obronie pracujących za granicą,"Dokładnie 20 lat temu została opublikowana międzynarodowa konwencja o ochronie praw pracowników migrujących i ich rodzin. ONZ, widząc nasilającą się tragedię ludzi szukających pracy poza granicami swojego kraju, postanowiła stanowczo propagować godne i legalne warunki pracy i życia.","„Pandemia nie może spowodować, że zapomnimy o innych dramatycznych sytuacjach, takich jak przemoc i znęcanie się nad migrantami, ponieważ, jak przypomniał nam papież, nikt się nie uratuje sam” – przyznał w wywiadzie dla Radia Watykańskiego ks. Fabio Baggio, podsekretarz Sekcji ds. Migrantów i Uchodźców w Dykasterii ds. Integralnego Rozwoju Człowieka.
Kto choć raz musiał wyjechać za granicę w poszukiwaniu pracy i lepszych warunków życia, przekonał się na własnej skórze, z jakimi problemami musi się zmierzyć na obczyźnie: trudności językowe, samotność, zawiedzione oczekiwania, kończące się oszczędności, mieszkanie w nieludzkich warunkach. Pierwsza znaleziona praca może okazać się bliska niewolnictwu; wielu ludzi doświadczyło bycia wykorzystanym przez pracodawców w obcym kraju.
W 1972 roku ciężarówka przewożąca maszyny do szycia miała wypadek w tunelu pod Mont Blanc. Zginęło dwudziestu ośmiu pracowników z Mali. Ukryci w ciężarówce od kilku dni jechali do Francji w poszukiwaniu pracy i lepszych warunków do życia. Wieść o tej tragedii skłoniła ONZ do zajęcia się warunkami pracy migrantów i w 1979 roku powołano grupę roboczą, której zadaniem było opracowanie specjalnej konwencji, która została opublikowana jedenaście lat później, a weszła w życie dopiero w 2003 roku. Wtedy ratyfikowało ją jedynie 20 państw. Od tego czasu świadomość w tych kwestiach z pewnością wzrosła, a Kościół jest w czołówce w promowaniu i ochronie praw osób migrujących.
Dwadzieścia lat temu Zgromadzenie Ogólne ONZ ogłosiło 18 grudnia Międzynarodowym Dniem Migrantów jako część globalnej kampanii promującej ratyfikację konwencji z 1990 roku. Do chwili obecnej konwencja ma niestety tylko 51 ratyfikacji, z których prawie wszystkie zostały dokonane przez kraje pochodzenia migrantów, ponieważ dokument ten jest w istocie ważnym narzędziem ochrony ich obywateli mieszkających za granicą. Żadne państwo z dużym wskaźnikiem imigracji w Europie Zachodniej czy w Ameryce Północnej nie podpisało jeszcze tej konwencji.
REKLAMA
„Los ludzi, którzy muszą opuścić swój dom głównie z powodów niezwiązanych z osobistą wolą, nadal budzi niepokój – powiedział ks. Baggio. – Sytuacje te często charakteryzują się wpływem zorganizowanej przestępczości, która manipuluje marzeniami tych ludzi, poprzez wielu oszustów i oprawców, którzy niestety dopuszczają się nadużyć i przemocy na drogach, które nazywamy szlakami migracyjnymi”.
Na dramat migrantów nakłada się również problem związany z obostrzeniami COVID-19. „Dobrze pamiętam, kiedy papież w Wielkanoc prosił, abyśmy nie zapominali o współczesnych tragediach, które współistnieją wraz z Covid-19. Dramaty, które istniały przed pandemią, nie znikły, a niektóre z nich zostały zaostrzone. Zwróćmy uwagę na los wysiedleńców, uchodźców, migrantów, których prawa zostały naruszone – powiedział ks. Baggio. – Niestety, cechą ludzkiego instynktu jest skupienie się na sobie w niebezpiecznej sytuacji. Ale to nie pozwala nam patrzeć szerzej, dostrzegać bolesnej sytuacji innych. Co by było, gdyby miłosierny Samarytanin, przywoływany wielokrotnie przez Franciszka, powiedział: «mam już własne problemy, wolę iść dalej, nie zatrzymywać się, podobnie jak lewita i kapłan». Tak więc to właśnie przez wiarę czerpiemy tę opatrznościową wizję, w której to sam Pan postawił tę osobę na mojej drodze, aby nie była zapomniana, nawet kosztem mojej ofiary. Ponieważ, jak powtarzał papież, w tym jesteśmy wspólnie ocaleni. Wszyscy jesteśmy na tej samej łodzi i nikt nie może pozostać w tyle”.","Eryk Gumulak SJ
/vaticannews.va
/Watykan (KAI)",,Watykan,https://www.niedziela.pl/artykul/62580/Miedzynarodowy-Dzien-Migrantow-w-obronie
Kościół w Rosji opiekuje się chorymi na koronawirusa,"Rosja jest obecnie czwartym krajem na świecie pod względem liczby zakażeń koronawirusem. Jak dotąd zachorowało ponad 2,5 mln osób, z których 46 tys. zmarło. Jednym z najbardziej dotkniętych obszarów jest Sankt Petersburg, podczas gdy sytuacja na Syberii i w rejonie Kaukazu stopniowo się poprawia.","Rosja jako pierwsza rozpoczęła dystrybucję szczepionki przeciwko COVID-19. Budzi ona liczne kontrowersje, głównie co do jej skuteczności i bezpieczeństwa. Trwa dyskusja, czy powinna ona być obowiązkowa dla najbardziej zagrożonych grup, takich jak służba zdrowia i wojsko. Póki co, nie ma doniesień o negatywnych skutkach ubocznych jej stosowania.
Według statystyk liczba zgonów w Rosji spowodowanych koronawirusem maleje w porównaniu z tym, co miało miejsce jeszcze kilka dni temu. W miejscach, gdzie sytuacja wciąż jest poważna, takich jak Sankt Petersburg, władze rozważają wprowadzenie lokalnego lockdownu.
W działania związane z walką z pandemią włącza się również niewielka wspólnota katolików, których w rosyjskim społeczeństwie jest zaledwie 0,5 proc. „Staramy się przede wszystkim opiekować chorymi” – mówi Paolo Pezzi, arcybiskup Moskwy.
Choroba nauczyła mnie, że księżom grozi aktywizm

PODZIEL SIĘ CYTATEM
„Jeśli ze względów bezpieczeństwa nie jest możliwe udanie się do szpitala, staramy się pomagać chorym w ich domach. Wierni wzywają nas, ponieważ chcą przyjąć sakramenty, ale także zwyczajnie porozmawiać i się pomodlić. Wznowiliśmy także możliwość uczestniczenia we Mszy przez internet. W sieci organizujemy liczne spotkania modlitewne i formacyjne – powiedział papieskiej rozgłośni abp Paolo Pezzi. – Przeszedłem koronawirusa i nie było to doświadczenie przyjemne, choć przebieg mojej choroby był raczej łagodny. To był czas, który poświęciłem na modlitwę, refleksję i lekturę. Uświadomiłem sobie, że my kapłani często popadamy w aktywizm, który sprawia, że poruszamy się po powierzchni, zwłaszcza w relacjach międzyludzkich. Ten czas wzbudził we mnie pragnienie głębszego zaangażowania się w relacje z ludźmi, a zwłaszcza z najbardziej potrzebującymi.“","Łukasz Sośniak SJ
/Vatican News",,Kościół,https://www.niedziela.pl/artykul/62547/Kosciol-w-Rosji-opiekuje-sie-chorymi-na
Obserwator,Od 20 lat wizerunek Matki Bożej Dobrej Rady w ołtarzu głównym przyciąga wzrok modlących się w kościele św. Bartłomieja Apostoła w Czermnej.,"ŁÓDŹ
List Franciszka do Łodzi
Papież Franciszek napisał specjalny list z okazji 100. rocznicy powstania diecezji łódzkiej. I choć sporo w nim historycznych odniesień, jest jednak w znacznej mierze zaproszeniem do patrzenia w przyszłość. „Jubileusz – pisze Ojciec Święty – choć odsyła naszą pamięć w przeszłość, nas samych jednak koncentruje na «dziś». Dziś Pan chce do nas dotrzeć z nową świeżością: ze Słowem i działaniem, które ciągle potrafią nas zaskoczyć, uzdrowić, wyzwolić, wskrzesić! Pamiętajcie: Ewangelia jest ciągle przed nami! Nie po to odkrywacie historię naszego Kościoła, by się poddać bezpłodnej nostalgii, utyskującej, że «dobrze to już było; teraz może być już tylko gorzej; nasze kościelne ’dziś’ to wyłącznie kryzys, z którego Kościół już się nie podniesie...». Nie! Nasze «dziś» nie należy do kryzysu! Nasze «dziś» należy do Pana. Jest Jego czasem: jest rokiem Jego łaski!”.
Czym jest łaska jubileuszu, jeśli nie przede wszystkim łaską ewangelizacji, czyli okazją do ewangelizacji! – przekonuje Ojciec Święty. I przywołuje słowa Jezusa: ,,Pan Mnie namaścił, abym ewangelizował ubogich” (por. Łk 4, 16-30). „Zobaczcie, Drodzy Siostry i Bracia, do kogo owa ewangelizacja jest najpierw zwrócona – analizuje papież. – (...) do tych, którzy «się źle mają» – jest wyjściem ze słowem Dobrej Nowiny, ale także z doświadczeniem przebaczenia i wyzwolenia, odzyskania widzenia i nadziei”, i dodaje: „Również nasz dzisiejszy świat – to prawda, po 100 latach o wiele bogatszy – wytwarza całe obszary ubóstwa i biedy nie tylko materialnej. Zobaczcie wokół siebie ludzi samotnych, chorych, starszych; zobaczcie bezdomnych, wykorzysty­wa­nych i uzależnionych; zobaczcie także tych, których nasze grzechy dotknęły cierpieniem, a czasami wręcz wygnały z Kościoła.
Duch miłości miłosiernej niech zapanuje w Kościele, któremu patronują św. Józef – patron ludzkiej pracy i św. Faustyna – apostołka miłosierdzia”.
REKLAMA
Jubileusz to także okazja do przypomnienia ludzi, którzy nadali temu Kościołowi rys charakterystyczny – ze słynnym pierwszym łódzkim biskupem Wincentym Tymienieckim na czele. Papież wydaje się niemal zachwycony postacią tego niezwykłego człowieka, który „był pasterzem o ogromnej wyobraźni miłosierdzia – i do takiej wyobraźni, przekutej w czyn, zdołał porwać powierzony mu
Kościół: budował setki domów dla najuboższych rodzin, rozdzielał żywność zwłaszcza w okresie kryzysu ekonomicznego, karmił mlekiem dzieci i ich matki, dzieciom organizował wakacyjny wypoczynek, niósł pomoc rodzinom dotkniętym alkoholizmem”. Czy może więc dziwić, że z tego środowiska, z tego Kościoła wyrósł obecny jałmużnik papieski kard. Konrad Krajewski? Był on specjalnym wysłannikiem Ojca Świętego na łódzkich uroczystościach jubileuszowych, z prawem do udzielenia papieskiego błogosławieństwa.
Jest jeszcze jeden wątek w papieskim liście, który wart jest zaakcentowania – ekumenizm. Łódź sprzed 100 lat to miasto wielowyznaniowe, miasto czterech kultur. Jaka z tego nauka dla nas, współczesnych? Papież pisze: „Ekumenizm – wtedy (czyli 100 lat temu – przyp. red.) jeszcze bardzo nieoczywisty, a przecież w Łodzi praktykowany – dziś jest nieodwracalnym wyborem Kościoła. Dlatego proszę Was, zaproście do przeżywania Waszego Jubileuszu wszystkie bratnie Kościoły chrześcijańskie. Niechaj ten Rok Pański okaże się szczególnie czasem łaski jedności – czasem «wymiany duchowych darów». (...) Tego zjednoczenia, a więc również tej właśnie posługi Kościoła – jak słyszę – bardzo potrzebuje Wasz Naród i społeczeństwo”.
K.W.
PAPIEŻ DO POLAKÓW
Ufajmy Panu
W pozdrowieniach na zakończenie audiencji generalnej 9 grudnia Franciszek zaznaczył, że czas Adwentu usposabia nas do otwarcia ducha na światło płynące z tajemnicy Betlejem. Życzył, by oczekiwanie na Zbawiciela pobudziło każdego do bycia bardziej zdecydowanym i hojnym w odpowiadaniu na wymagania powołania chrześcijańskiego. Papież wyraził pragnienie, by kontemplacja, wraz z Maryją, tajemnicy Boga, który stał się człowiekiem, pozwoliła podążać z radością na spotkanie Pana, przychodzącego, by nas zbawić. Apelował, by  w czasie Adwentu, naznaczonym pandemią, szczególnie bliska stała się nam modlitwa prośby, do której zachęca nas Chrystus. „Uczmy się jej od Najświętszej Maryi Panny Niepokalanie Poczętej (...). Idąc za Jej przykładem, złóżmy całą naszą ufność w Bogu” – prosił Ojciec Święty.
REKLAMA
j.k.
PIELGRZYMKA
Papież w Iraku
Papież Franciszek odwiedzi w marcu przyszłego roku Irak – zapowiedział rzecznik Watykanu Matteo Bruni. Przyjął on zaproszenie władz tego kraju i miejscowego Kościoła. Podróż planowana była od dłuższego czasu, ale wcześniej nie była możliwa z powodów bezpieczeństwa.
Ojciec Święty w dniach 5-8 marca 2021 r. odwiedzi Bagdad, Ur – związane ze wspomnieniem Abrahama, Irbil – stolicę irackiego Kurdystanu, a także Mosul i Karakosz na równinie Niniwy. Rzecznik poinformował, że w odpowiednim czasie zostanie opublikowany program podróży, który będzie uwzględniał ewolucję sytuacji związanej z pandemią COVID-19. Szczególnie symboliczną wymowę będzie miała wizyta Franciszka w chrześcijańskim mieście Karakosz, zniszczonym przez tzw. Państwo Islamskie.
Będzie ona hołdem dla prześladowanych w tym rejonie chrześcijan. Ur, ziemię Abrahama, pragnął odwiedzić św. Jan Paweł II w 2000 r., który był Rokiem Świętym Wielkiego Jubileuszu. Wizyta nie doszła jednak do skutku, a w jej miejsce zorganizowano symboliczną duchową pielgrzymkę. W lutym 2000 r., poprzez telemost, wierni
Kościoła chaldejskiego w Iraku, zgromadzeni w katedrze św. Józefa w Bagdadzie, brali udział w tej uroczystości w Watykanie. Podróż Franciszka do Iraku będzie pierwszą pielgrzymką od wybuchu pandemii COVID-19.
REKLAMA
j.k.
WATYKAN
Rok św. Józefa
Papież ogłosił Rok św. Józefa, który potrwa do 8 grudnia 2021 r. Uczynił to w liście apostolskim Patris corde (Ojcowskim sercem), opublikowanym z okazji 150. rocznicy ogłoszenia św. Józefa patronem Kościoła powszechnego. Franciszek przypomina, że ojcowskim sercem Józef umiłował Jezusa, nazywanego we wszystkich czterech Ewangeliach „synem Józefa”. Podkreśla, że po Maryi żaden święty nie zajmuje w magisterium papieskim tyle miejsca, co Józef – Jej oblubieniec. Błogosławiony Pius IX ogłosił go patronem Kościoła katolickiego, Pius XII przedstawił jako patrona robotników, a św. Jan Paweł II – jako opiekuna Zbawiciela. Z kolei ludzie przyzywają go jako patrona dobrej śmierci. Papież wskazał, że wszyscy mogą znaleźć w św. Józefie orędownika, pomocnika i przewodnika w trudnych chwilach, który „przypomina nam, że ci wszyscy, którzy są pozornie ukryci lub na «drugiej linii», mają wyjątkowy, czynny udział w historii zbawienia”. Franciszek odwołał się m.in. do powieści o życiu św. Józefa – Cień Ojca polskiego pisarza Jana Dobraczyńskiego.
j.k.
KRAKÓW
Brońmy świętego
Jesteśmy zobowiązani do obrony dobrego imienia św. Jana Pawła II – podkreślił metropolita krakowski abp Marek Jędraszewski. W homilii podczas nabożeństwa wieńczącego obchody Święta Małopolski w sanktuarium św. Jana Pawła II w Krakowie abp Jędraszewski zaznaczył, że Jan Paweł II wprowadził procedury, które miały chronić dzieci. – Wszyscy jesteśmy zobowiązani do obrony jego dobrego imienia i nieulegania złu, kłamstwu i przewrotności – powiedział.
Podkreślił też, że nie może być zgody na kłamliwe akty, które chciałyby uczynić Jana Pawła II jednym z odpowiedzialnych za zło, jakie toczyło i toczy Kościół ostatnich czasów. Arcybiskup przypomniał zdarzenie z audiencji, podczas której papież Polak otoczył swym płaszczem dziecko – ten gest, według niego, jest symboliczny. – On swoim ojcowskim płaszczem chciał w sposób szczególny chronić każde dziecko, zwłaszcza to, które mogłoby być skrzywdzone, dotknięte w swojej niewinności, czystości przez bardzo złych, z punktu widzenia moralnego, ludzi Kościoła – powiedział abp Jędraszewski.
REKLAMA
w.d.
RZYM
Dotrzymał tradycji
Papież Franciszek dotrzymał tradycji i pojechał jednak na rzymski pl. Hiszpański w uroczystość Niepokalanego Poczęcia Najświętszej Maryi Panny. Z powodu pandemii modlił się tam sam, a nie, jak co roku, z tysiącami wiernych. Przybył na plac wcześnie rano, ku zaskoczeniu strażaków, którzy przygotowywali się do transportu na szczyt stojącej tam figury Niepokalanej, by nałożyć jej koronę z kwiatów. To oni jako pierwsi poinformowali o nieoczekiwanej wizycie papieża, publikując zdjęcia na Twitterze.
30 listopada Watykan wydał komunikat, w którym poinformował, że z powodu pandemii papież nie uda się w tym roku na pl. Hiszpański. Miał on dokonać prywatnego aktu pobożności, zawierzając Matce Bożej Rzym, jego mieszkańców i chorych na całym świecie.
j.k.
POLSKA-UE
Zaskarżą rezolucję
Instytut na rzecz Kultury Prawnej Ordo Iuris zamierza zaskarżyć rezolucję Parlamentu Europejskiego, potępiającą orzeczenie polskiego Trybunału Konstytucyjnego w sprawie aborcji eugenicznej. Według prezesa Ordo Iuris Jerzego Kwaśniewskiego, rezolucja zawiera wiele nieprawdziwych twierdzeń i niebezpiecznych ataków na polską praworządność. Stwierdzono w niej m.in., że „dostęp do aborcji stanowi prawo człowieka”, co jest sprzeczne z prawem międzynarodowym. W wielu punktach rezolucja wchodzi też w suwerenne kompetencje państw członkowskich, chociażby przez apel o „niepublikowanie wyroku TK” – wskazuje Kwaśniewski. Orzeczenie Trybunału Sprawiedliwości UE będzie poważnym ciosem w próby poszerzania przez PE swoich kompetencji pozatraktatowo. Wypowiada się on w sferach, które nie są regulowane przez prawo unijne, takich jak prawo rodzinne, małżeństwo, obrona życia czy suwerenność państw do decydowania o kształcie ich wymiaru sprawiedliwości. Rezolucja odnosi się też do samego instytutu, który został oskarżony przez nią o fundamentalizm i ścisłe związki z rządem. Instytut domaga się od TSUE stwierdzenia nieważności rezolucji. – Traktat o funkcjonowaniu UE pozwala podmiotowi unijnemu, którego prawa zostały naruszone, skierować specjalną skargę do TSUE. Postępowanie będzie precedensowe. Rezolucja narusza nasze dobre imię, zażądamy, aby TSUE stwierdził nieważność całej rezolucji – podkreśla Kwaśniewski.
REKLAMA
j.k.
STATYSTYKA
Nieco mniej
Według Instytutu Statystyki Kościoła Katolickiego, w 2019 r. nastąpił nieznaczny spadek osób chodzących do kościoła. Wtedy w niedzielnej Mszy św. uczestniczyło 36,9%, a w 2018 r. – 38,2% zobowiązanych katolików. Do Komunii św. przystępowało 16,7%, a w 2018 r. – 17,3% z nich. Najwyższy wskaźnik dominicantes odnotowano w diecezji tarnowskiej (70,8%) i rzeszowskiej (62,1%), najniższy w szczecińsko-kamieńskiej (23,3%) i łódzkiej (23,6%). W 2019 r. sakramentu chrztu udzielono 372,9 tys. osób – o ponad 3,5% mniej niż w 2018 r. Do I Komunii św. przystąpiło niespełna 399 tys. osób, podczas gdy rok wcześniej – 423 tys. W roku szkolnym 2019/2020 na lekcje religii w placówkach edukacyjnych uczęszczało 87,6% uczniów. Rok wcześniej odsetek ten wynosił 88%. Najwięcej uczniów chodzących na religię było w diecezji pelplińskiej – 99,2%, a w rzeszowskiej i przemyskiej po 97,9%; najmniej z kolei w diecezji warmińskiej 70% i warszawskiej 76%.
j.k.
BIAŁORUŚ
Żelazna kurtyna
Władze zamykają wszystkie lądowe przejścia graniczne. Większość Białorusinów od 21 grudnia nie wyjedzie na Zachód, nie przekroczy granicy z Polską, Litwą czy Ukrainą, chyba że w wyjątkowych sytuacjach, takich jak m.in. śmierć bliskiej osoby czy potrzeby leczenia za granicą. Nawet w takich sytuacjach osoby te nie będą mogły opuszczać Białorusi częściej niż raz na pół roku. W rozporządzeniu nie wspomniano o lotnisku w Mińsku. Lokalne media uznały, że obywatele będą mogli swobodnie opuszczać kraj samolotami.
REKLAMA
j.k.
ETIOPIA
Uwaga, konflikt
Narasta napięcie między chrześcijanami i muzułmanami. W miejscach, w których wyznawcy Chrystusa są obecni od IV wieku i od samego początku żyją w przyjaźni z wyznawcami islamu, teraz zaczyna dochodzić do pobić i morderstw – ostrzegli biskupi zgromadzeni na Sympozjum Konferencji Episkopatów Afryki i Madagaskaru (SECAM). Wezwali oni do natychmiastowego zawieszenia broni, zwłaszcza w regionie Tigraj, który od ponad miesiąca jest sceną gwałtownego konfliktu zbrojnego. Biskupów niepokoi pogarszająca się sytuacja humanitarna także w sąsiedniej Erytrei i Sudanie. Podkreślili oni, że na wojnie najbardziej cierpią niewinni, słabi i bezbronni.
j.k.
ARMENIA-AZERBEJDŻAN
Paradowali w Baku
Władze Azerbejdżanu uczciły zwycięstwo nad wojskami Armenii w walkach o Górski Karabach defiladą wojskową. Wzięło w niej udział 3 tys. wojskowych i ok. 150 pojazdów pancernych. W paradzie uczestniczyli również żołnierze tureccy, a gościem uroczystości był Recep Tayyip Erdogan, prezydent Turcji; kraj ten wspierał Baku w konflikcie. Walki trwały 6 tygodni, Baku uzyskało jednak znaczną przewagę i zdobycze terytorialne. Porozumienie, które wywołało euforię w Azerbejdżanie, stało się przyczyną protestów w Armenii. Opozycja i jej zwolennicy wyszli na ulice, domagając się dymisji premiera Nikola Paszyniana. Do ustąpienia wezwał go zwierzchnik Ormiańskiego Kościoła Apostolskiego, patriarcha i katolikos wszystkich Karekin II, widząc w tym warunek stabilizacji w Armenii.
w.d.
RYNEK PRACY
Na czarno
Stopa bezrobocia w listopadzie utrzymała się na poziomie nieco ponad 6%, czyli niezmienionym od czerwca – poinformował resort rozwoju, pracy i technologii. To jeden z najniższych wyników w UE. Z  badaniań Instytutu Badawczego Randstad i Gfk Polonia wynika, że pracodawcy w większości chcą utrzymać zatrudnienie. 70%  planuje w ciągu najbliższych 6 miesięcy pozostawić zatrudnienie na obecnym poziomie, 17% spodziewa się nowych rekrutacji, a jedynie 8% przewiduje zwolnienia.
REKLAMA
Z różnych danych wynika, że miejsc pracy nieco przybyło, tyle że niskiej jakości. Liczba pracujących Polaków nie spada, ale poszukujący zatrudnienia często zdobywają jedynie zajęcie w szarej strefie. Świadczy o tym fakt, że liczba odprowadzających składki ZUS w związku z wykonywaną pracą, sukcesywnie spada od początku roku.
j.k.
SZCZEPIENIA
Będą przekonywać
Akcja zachęcająca do szczepień przeciwko koronawirusowi ma ruszyć w połowie grudnia. Do wszystkich gospodarstw domowych mają trafić specjalne ulotki. Ich głównym celem jest zmiana sceptycznego nastawienia Polaków do nowej szczepionki. Z badań wynika, że chętnych do zaszczepienia się jest mniej niż 40%. To zbyt mało, by operacja zakończyła się sukcesem, czyli uzyskaniem tzw. odporności stadnej społeczeństwa na COVID-19. W akcję informacyjną i popularyzującą szczepionki mają się zaangażować znane osoby – sportowcy, aktorzy; uruchomiona zostanie specjalna strona internetowa. Z czasem kampania ma mieć charakter bardziej emocjonalny, trafiać do różnych grup społecznych. Inne argumenty przekonają osoby starsze, a inne przedstawicieli różnych grup zawodowych czy wiekowych. Pojawił się też pomysł, aby znane osoby, w tym politycy, dla zachęty szczepili się publicznie.
j.k.
ODDAJ OSOCZE
Zrób to!
Czekolady, zniżki, ulgi podatkowe. Oddawanie osocza przez ozdrowieńców się opłaca. Niezależnie od akcji propagującej szczepienia trwa kampania zachęcająca do oddawania osocza. Dotyczy to osób w wieku 18-65 lat, które przeszły COVID-19 co najmniej 28 dni wcześniej.
Zapotrzebowanie na nie jest ogromne, bo przeciwciała w nim zawarte bardzo pomagają chorym w walce z koronawirusem. Dawcy osocza mają prawo do dnia wolnego w pracy, otrzymują od RCK aż 9 czekolad, mogą też dostać zwrot kosztów przejazdu, a także odliczyć od podstawy opodatkowania tzw. darowiznę od krwiodawstwa. Stawka rekompensaty wynosi 130 zł za litr.
REKLAMA
j.k.
POSTĘPY POSTĘPU
Kara za modlitwę
Działania mające na celu zmianę orientacji seksualnej gejów i lesbijek, w tym także modlitwy w tej intencji, będą uznawane za przestępstwo. Takie prawo chce wprowadzić australijski stan Wiktoria. Chrześcijański niezależny komitet doradczy Freedom for Faith określił projekt ustawy jako najbardziej agresywny atak na wolność wyznania. – To, o co się modlę, z kim i za kogo, to nie jest sprawa rządu – powiedział metropolita Melbourne Peter Comensoli. W ramach reform każdemu, kto spróbuje stłumić lub zmienić czyjąś seksualność lub tożsamość płciową, grozi kara do 10 lat pozbawienia wolności lub grzywna do 10 tys. dolarów, jeśli udowodni się, że jego działania spowodowały trwałe konsekwencje. Kościoły obawiają się, że będą karane za to, iż promują wśród swoich wiernych życie zgodne z wyznawaną przez nich wiarą. Nowe prawo rozszerza także rozumienie przemocy w rodzinie. Za takową będzie uważana każda próba zmiany orientacji seksualnej lub tożsamości płciowej członka rodziny. Ustawa zapewni narzędzia do podjęcia działań prawnych przeciwko swoim bliskim, np. rodzicom.
j.k.
FRANCJA
Chrześcijanie zakazani
Skandaliczna decyzja jednej z państwowych rozgłośni francuskich pokazuje, co może się stać w przypadku dalszego rozszerzania tzw. rewolucji moralnej w europejskich krajach. Publiczna stacja radiowa France Inter, zasłaniając się przestrzeganiem neutralności religijnej, ocenzurowała reklamę stowarzyszenia L’Ouvre d’Orient, w której zawarto słowo „chrześcijanie”. Stacja odmówiła emisji reklamy, bo, jak tłumaczy w oświadczeniu, wielu słuchaczy nie chce słuchać tego typu reklam. Stowarzyszeniu zaproponowano, żeby w reklamie była mowa nie o wschodnich chrześcijanach, lecz ogólnie o dziele na rzecz Bliskiego Wschodu.
j.k.",,https://www.niedziela.pl/numer/2020/51,bp Marek Mendyk,https://www.niedziela.pl/artykul/151289/nd/Obserwator
Abp Patrón Wong: kapłaństwo nie jest dla wygodnych,"Arcybiskup Jorge Carlos Patrón Wong, pełniący od 2013 r. urząd watykańskiego sekretarza pomocniczego do spraw seminariów duchownych Kongregacji ds. Duchowieństwa w rozmowie z tygodnikiem „Vida Nueva” wskazał, że wybór stanu kapłańskiego nie może wynikać z wygodnictwa. - Kto wybrał kapłaństwo, aby mieć łatwe życie, pomylił się – stwierdził hierarcha.","Wskazał, że realizacja powołania musi opierać się o dojrzałość wewnętrzną oraz o jasno sprecyzowane cele. - Księża powinni być gotowi do uczenia się przez całe życie, dając sobie pomagać przez Bożą Łaskę – stwierdził abp Patrón Wong.
Pochodzący z Meksyku arcybiskup zaznaczył, że pomimo pandemii koronawirusa Kościół nie może ograniczyć swojej misji ewangelizacyjnej, ale prowadzić ją wszelkimi możliwymi sposobami, także za pośrednictwem internetu. Podkreślił, że COVID-19 może stanowić dla duchowieństwa okazję do wzrostu w wierze i jej umocnienia.
Wskazał, że wierni powinni pamiętać, iż Bóg wielokrotnie wyprowadzał ludzkość z kryzysów, w tym m.in. może pomóc Kościołowi w widocznym spadku powołań kapłańskich. - On zawsze daje nam odczuć swoją ojcowską obecność i miłosierdzie – podkreślił hierarcha, zachęcając, aby „w rodzinach, parafiach, szkołach i środowiskach młodzieżowych promowana była kultura powołań”.
Podkreślił też potrzebę formowania wysokiej jakości powołań, poprzedzonych dobrym rozeznaniem. - Jeśli jego zabraknie (…) powołanie może ciążyć zarówno tej osobie, jak i ludowi Bożemu, który będzie musiał znosić takich pasterzy, którzy zamiast służyć swojej trzódce, mogą wysługiwać się nią do własnych celów – podsumował.","mz (KAI
/VN)
/Watykan",https://www.niedziela.pl/numer/2012/48,kapłaństwo,https://www.niedziela.pl/artykul/62444/Abp-Patron-Wong-kaplanstwo-nie-jest-dla
Niemcy: dwa powiaty zniosły zakaz udzielania Komunii Świętej,"Dwa powiaty w Saksonii, Görlitz i Bautzen (Budziszyn) zniosły zakaz udzielania Komunii Świętej, po tym, jak miejscowy biskup, Wolfgang Ipolt publicznie zaprotestował przeciwko tej decyzji. Wskazał, że jest to wyraźna ingerencja w prawo do swobodnego praktykowania religii.","Cofnięcie zakazu weszło w życie minionej nocy. Gdyby do tego nie doszło, Kościół był gotów do podjęcia działań prawnych. Ograniczenia, które władze zamierzały nałożyć, były reakcją na obawy związane z rozprzestrzenianiem się COVID-19. Bp Ipolt bronił aktualnej praktyki w zakresie udzielania Komunii św. w swojej diecezji, mówiąc, że „wydał surowe przepisy dotyczące higieny"". Biskup dodał, że jeśli ktoś naprawdę obawia się przyjmowania Eucharystii, to nie musi jej przyjmować, ponieważ „w Kościele katolickim nie ma obowiązku przystępowania do Komunii Świętej"".","st (KAI)
/Görlitz",https://www.niedziela.pl/numer/2012/42,Eucharystia,https://www.niedziela.pl/artykul/62328/Niemcy-dwa-powiaty-zniosly-zakaz
Kolumbię nękają dwie pandemie: koronawirus i narkotyki,"Kolumbia jest w czołówce krajów dotkniętych koronawirusem. Od wybuchu pandemii na COVID-19 zmarło już tam prawie 40 tys. osób. Gospodarka znajduje się w stanie krytycznym – sektor turystyczny notuje ogromne straty, sięgające 90 proc.","Sytuację pogarsza szerząca się przemoc, korupcja, ubóstwo i handel narkotykami. „Tylko troszcząc się o siebie nawzajem i trzymając razem możemy stawić czoła nie tylko pandemii koronawirusa, ale i innym pandemiom, które od lat trapią Kolumbię” – uważa bp Elkin Fernando Álvarez Botero.
Hierarcha jest nowym ordynariuszem diecezji Santa Rosa de Osos w północno-zachodniej części kraju. Leży ona około osiemdziesięciu kilometrów od Medellin, miasta, w którym działał największy kartel narkotykowy wszechczasów, założony przez Pabla Escobara.
Bp Álvarez przyznaje, że kartele są wielkim wyzwaniem w tej części kraju. Pomimo rozbicia grupy z Medellin są wciąż silne i zaciekle walczą o władzę nad rynkiem narkotykowym. Każdego dnia dochodzi do krwawej przemocy wobec miejscowej ludności. Tylko w mijającym roku 340 osób zginęło w 79 masakrach, z czego 18 w departamencie, na terenie którego leży diecezja Santa Rosa de Osos.
Handlarze narkotyków wciąż zagrażają miejscowej ludności

PODZIEL SIĘ CYTATEM
REKLAMA
„W regionie Bajo Cauca sytuacja społeczna jest niepokojąca ze względu na działania grup zbrojnych, gangów narkotykowych i byłych partyzantów. Dochodzi do zabójstw, gróźb wobec ludności cywilnej i krwawych walk toczonych o kontrolę szlaków przemytniczych, zasobów naturalnych i terytoriów. Ludzie bardzo się boją, a ich przyszłość raczej nie napawa optymizmem – powiedział bp Botero. – W listopadzie w gminie Nechi pięć osób zostało zamordowanych przez uzbrojonych mężczyzn. Napisałem do lokalnej wspólnoty, zapewniając, że Kościół odczuwa wielki smutek z powodu śmierci niewinnych i nadal chce działać na rzecz pokoju i pojednania w regionie. Poprosiłem także władze o jak najszybsze wdrożenie niezbędnych środków, aby zapewnić spokój, szczególnie teraz w czasie pandemii.“
Kartel z Medellin powstał w wyniku połączenia mniejszych organizacji przestępczych w latach 70. W szczytowym momencie swojego działania przemycał do różnych krajów świata tonę kokainy tygodniowo i przynosił swoim szefom od 60 do 100 milionów dolarów zysku dziennie. Przez pewien czas kartel zaopatrywał 90 proc. światowego rynku kokainy. Na początku lat 90. grupa Los Pepes, kontrolowana przez konkurencyjny kartel z Cali, wraz z kolumbijskim rządem i policją antynarkotykową DEA, zlikwidowała kartel z Medellin, zabijając jego członków lub wtrącając ich do więzienia. Z ich rąk zginął także założyciel narkoimperium Pablo Escobar.","Łukasz Sośniak SJ
/Vatican News",,narkotyki,https://www.niedziela.pl/artykul/62297/Kolumbie-nekaja-dwie-pandemie-koronawirus
Watykan: spotkanie na temat kryzysu w Syrii i Iraku,"W Watykanie trwa konferencja na temat możliwości pomocy Syrii, Irakowi oraz innym krajom Bliskiego Wschodu. Uczestniczą w niej członkowie pięćdziesięciu pomocowych organizacji katolickich, przedstawicie episkopatów lokalnych, różnych instytucji kościelnych oraz zgromadzeń zakonnych, a ponadto nuncjusze apostolscy z krajów Bliskiego Wschodu.","Sekretarz generalny Caritas Internationalis Aloysius John zauważa, że szczególnie tragiczna sytuacja panuje w Syrii, która cierpi w trzech wymiarach. Pierwszy to wojna i przemoc, które sieją zniszczenie i powodują, że ludność żyje w ciągłym strachu. Wiele osób opuściło kraj. Następny problem jest spowodowany kryzysem gospodarczym wynikającym z nałożonego z zewnątrz embarga, co nie pozwala ludziom znaleźć środków na utrzymanie. Pensje w tym momencie są śmiesznie małe. Nie ma pieniędzy, nie ma płynności finansowej. Dodatkowych trudności przysparza pandemia COVID-19, na którą ludność jest szczególnie narażona z powodu warunków, w jakich żyje.
W rozmowie z Radiem Watykańskim sekretarz generalny Caritas Internationalis przybliżył też cele dzisiejszego spotkania w sprawie Syrii i Iraku. „Głównym celem tego spotkania jest przedstawienie działań prowadzonych w Syrii i Iraku, zaświadczenie o cierpieniach tych społeczności w Wigilię Bożego Narodzenia i powiedzenie, co Kościół, a w szczególnie Caritas robi dla zaspokojenia potrzeb ludności – stwierdził Aloysius John. Na przykład w Syrii, z powodu wojny i zbliżającej się zimy, już teraz brakuje artykułów pierwszej potrzeby, takich jak żywność, urządzenia sanitarne i woda pitna. W Iraku jest podobnie. Podjęto długofalowe działania w celu stworzenia programów rozwoju, aby pomóc ludności godnie żyć. Na przykład w Aleppo około 12 członków Caritas połączyło swoje siły w celu realizacji trzyletniego projektu, a poprzez przyznanie 4 milionów euro, pomagają oni ludności przede wszystkim poprzez świadczenie niezbędnych usług, następnie stopniowo włączą ludność w działalność gospodarczą, która pozwoli jej dysponować niewielkimi zasobami”.","Krzysztof Ołdakowski SJ
/vaticannews.va
/Watykan (KAI)",,Watykan,https://www.niedziela.pl/artykul/62238/Watykan-spotkanie-na-temat-kryzysu-w
Katolicki ksiądz uwolniony z niewoli po 10 dniach,"„Dziękujemy Bogu za bezpieczne uwolnienie naszego brata ks. Matthew Dajo… Dziękujemy wam wszystkim za modlitwę. Dziękujemy również rodzinie ks. Dajo i wszystkim, którzy pomogli w jego uwolnieniu ”- powiedział 2 grudnia arcybiskup Ignatius Kaigama z Abudży w oświadczeniu przesłanym dla Catholic News Agency.","„Modlimy się także o poprawę bezpieczeństwa w naszym kraju. Maryjo, Matko Nieustającej Pomocy, módl się za nami ”- powiedział arcybiskup.
2 grudnia Dajo został uwolniony przez swoich porywaczy. W ciągu 10 dni, kiedy Dajo był przetrzymywany w niewoli, Kaigama wielokrotnie apelował do ludzi o modlitwę o jego bezpieczne uwolnienie, a także za innych przetrzymywanych w niewoli.

PODZIEL SIĘ CYTATEM
Dnia 1 grudnia kanclerz archidiecezji Abudży powiedział: „Jego Łaska domaga się, abyście wraz z parafianami nie ustępowali, w modlitwie o bezpieczny powrót Dajo oraz za nasz kraj, Nigerię. Niech Matka Boża Królowa Nigerii nadal wstawia się za nami. Amen.""
Dajo został porwany przez bandytów w nocy 22 listopada podczas ataku na miasto Yangoji, gdzie znajduje się jego kościół parafialny pod wezwaniem św. Antoniego.
„Uzbrojeni napastnicy napadli na miejscowość i sporadycznie strzelali przez około 30 minut” – powiedział ks. Kevin Oselumhense Anetor afrykańskiemu parterowi prasowemu CNA, ACI Africa.
REKLAMA
„Pewna część uzbrojonych bandytów przedarła się do domu księdza, podczas gdy pozostali ubezpieczali ich z zewnątrz przed wtargnięciem do sypialni księdza i zabraniem go ze sobą”.
Powtarzające się porwania katolików w Nigerii to nie ustający problem, który dotyka nie tylko księży, seminarzystów, ale także świeckich wiernych, powiedział Kaigama podczas wirtualnego wydarzenia 25 listopada poświęconego prześladowanym chrześcijanom.
Pojawiały się przypadki uprowadzeń, i zabójstw dokonywanych przez grupy terrorystyczne i gangi porywaczy dodał.
„W zeszłym tygodniu w jednej z naszych parafii w archidiecezji Abudża za domem parafialnym, porwano pięcioro dzieci tych samych rodziców, a następnego dnia porwano także kobietę przygotowującą się do ślubu kościelnego. Nie udało się ich odnaleźć.”
Islamistyczna grupa Boko Haram stoi za wieloma porwaniami. 28 listopada islamscy bojownicy dokonali masakry, co najmniej 110 rolników i ścięli głowy około 30 osobom w północno-wschodnim stanie Borno w Nigerii.
Papież Franciszek powiedział 2 grudnia, że modli się za Nigerię po dokonanym ataku, który to przedstawiciel ONZ nazwał najbardziej brutalnym atakiem w kraju na ludność cywilną w tym roku.
„Narody zachodnie muszą zwracać taką samą uwagę na tę rzeczywistość, jak energicznie czynią to w swoich krajach w przypadku pandemii COVID-19” – powiedział papież.
„Zdominowany przez chrześcijan środkowy pas i niektóre części północnej Nigerii nie będą miały przyszłości, jeśli grupy takie jak Boko Haram i sprzymierzone grupy terrorystyczne nadal będą je nękać”.",catholicnewsagency.com,,Nigeria,https://www.niedziela.pl/artykul/62212/Katolicki-ksiadz-uwolniony-z-niewoli-po
Hiszpania: Kościół szuka wolontariuszy do walki z koronakryzysem,"Hiszpańska Konferencja Biskupia, a także organizacje kościelne, m.in. Caritas, wezwały miejscowych katolików do włączenia się do walki z epidemią koronawirusa oraz z jej negatywnymi skutkami społecznymi. Zaapelowały też o bezinteresowny udział w akcjach charytatywnych w charakterze wolontariuszy.","Dokument podpisany przez biskupów i liderów największych organizacji katolickich wskazuje na nasilające się zjawisko ubóstwa w Hiszpanii, będące wynikiem epidemii, jak również ""na pilną potrzebę działań społecznych"". Podkreślono, że niezbędne są poszukiwania wolontariuszy i ""odnowa wspólnot chrześcijańskich"", osłabionych wskutek koronakryzysu.
Autorzy wskazówek dla hiszpańskich wspólnot parafialnych wskazali, że Covid-19 doprowadził do poważnego zagrożenia dla wielu dziedzin życia społecznego i wymaga rozwiązania problemów na drodze dialogu różnych sił, m.in. partii politycznych, przedsiębiorców i związków zawodowych.
Rząd Hiszpanii ocenia, że tylko w listopadzie br. w całym kraju przybyło ponad 25 tys. osób bezrobotnych, a obecnie bez pracy jest 3,85 mln osób w tym 47-milionowym kraju. Bezrobocie sięga obecnie ponad 16,5 proc. osób w wieku produkcyjnym.","mz (KAI
/VN
/REL
/AyO)
/Madryt",,Hiszpania,https://www.niedziela.pl/artykul/62198/Hiszpania-Kosciol-szuka-wolontariuszy-do
Święty Mikołaj nie rezygnuje,Ograniczenia związane z pandemią COVID-19 nie sparaliżowały działalności Kleryckiego Koła Caritas Wyższego Seminarium Duchownego Archidiecezji Częstochowskiej i Diecezji Sosnowieckiej w Częstochowie. Klerycy jak co roku ruszyli z akcją mikołajową do najbardziej potrzebujących.,"Akcje charytatywne z okazji popularnego dnia św. Mikołaja w poprzednich latach polegały na tym, że szliśmy do szpitali i domów pomocy społecznej i obdarowywaliśmy dzieci oraz pensjonariuszy drobnymi prezentami i upominkami – przypomniał kl. Kamil Cudak, prezes kleryckiego koła Caritas.
Rzeczywiście w ostatnich latach klerycy z powodzeniem odwiedzali oddziały dziecięce częstochowskich szpitali. Święty Mikołaj i jego wesoła, rozśpiewana grupa pomocników, przy akompaniamencie gitary rozdawała prezenty, rozśmieszała małych pacjentów, dodawała im otuchy, budziła wdzięczność rodziców chorych dzieci i życzliwą aprobatę medycznego personelu. Niejednokrotnie najmłodsi włączali się czynnie w zabawę, śpiewając, tańcząc i popisując się recytacjami ulubionych wierszy.
W ubiegłym roku szczodry biskup z Miry odwiedził dzieci przebywające na częstochowskich oddziałach pediatrycznych Wojewódzkiego Szpitala Specjalistycznego im. Najświętszej Maryi Panny przy ul. PCK i ul. Bialskiej, Szpitala Miejskiego im. dr. Tytusa Chałubińskiego oraz w domach dziecka, a także mieszkańców Domu Księży Emerytów im. Jana Pawła II. Niestety, w obecnych warunkach takie spektakularne wizyty są niemożliwe, ale jak zapewnił kl. Adrian Figurski, wzorem lat ubiegłych, cała wspólnota seminaryjna, przełożeni, księża profesorowie, osoby świeckie, a przede wszystkim klerycy zapragnęli znowu czynnie włączyć się w akcję mikołajową. Tym razem zamiast paczek i odwiedzin przygotowali pewne sumy pieniędzy, które przekazali w miejsca najbardziej potrzebujące pomocy. Gdzie konkretnie?
Zamiast paczek i odwiedzin klerycy przekazali pieniądze potrzebującym pomocy.

PODZIEL SIĘ CYTATEM
– To już jest tajemnica św. Mikołaja – śmieje się kl. Adrian i podkreśla: – Przecież do obdarowywania innych i udzielania im ewangelicznej jałmużny zachęca sam Pan Jezus. Chce, byśmy byli hojni w dawaniu, hojni obecnością wśród bliźnich, szczodrzy w przebaczaniu i zawsze miłosierni. Oczywiście dar materialny też jest bardzo ważny, zwłaszcza w tych trudnych czasach. Dlatego przez cały listopad zbieraliśmy w naszym seminaryjnym kościele pieniądze do puszki na mikołajowe cele. Chcieliśmy w ten sposób odpowiedzieć na wezwanie Chrystusa. Kościół, który dzieli się z biednymi, który pomaga, to Kościół wiarygodny. I my chcemy być takim wiarygodnym znakiem Kościoła, który kocha, pomaga i wspiera. Chcemy stawać się tym skromnym światłem dobroci w świecie, pośród egoizmu i uwielbienia samego siebie.",Marian Florek,https://www.niedziela.pl/numer/2020/50,św. Mikołaj,https://www.niedziela.pl/artykul/151234/nd/Swiety-Mikolaj-nie-rezygnuje
Obserwator,"Nie lubi mówić o sobie. Unika udzielania wywiadów. Ratuje ludzi od śmierci, głodu, cierpienia i chorób. Misjonarka w Kenii i Tanzanii. Nazywana przez bliskich „Aniołem Afryki” lub „Matką Teresą z Polski”.","ABORCJA PO EUROPEJSKU
Bez kompromisu
Mówienie o kompromisie prawnym w sprawie ochrony życia jest fałszowaniem rzeczywistości, bo pomija się w nim najważniejszą stronę sporu, czyli dzieci nienarodzone i ich prawo do życia – napisał przewodniczący KEP abp Stanisław Gądecki, komentując „aborcyjną” rezolucję Parlamentu Europejskiego, której projekt powstał z inicjatywy lewicowej grupy socjalistów i demokratów. Potępiono w niej m.in. orzeczenie Trybunału Konstytucyjnego o zakazie aborcji z powodu ciężkich wad płodu, oceniano, że zagraża ono zdrowiu i życiu kobiet oraz ogranicza ich prawa. Arcybiskup Gądecki, który jest wiceprzewodniczącym Rady Konferencji Episkopatów Europy (CCEE), zwrócił w oświadczeniu uwagę, że sam tytuł rezolucji jest mylący, bo w świetle etyki i prawa międzynarodowego nie istnieje prawo do aborcji. – W żadnym demokratycznym porządku prawnym nie może być prawa do zabijania niewinnego człowieka – oświadczył. Karta praw podstawowych Unii Europejskiej, na którą powołuje się rezolucja, zaznacza, że „każdy ma prawo do życia”. Arcybiskup Gądecki podkreśla, że w dyskusji o aborcji najważniejsze jest prawo do życia, które jest podstawowym prawem, zawsze przysługuje mu pierwszeństwo przed prawem wyboru; żaden człowiek nie może autorytatywnie dopuszczać możliwości zabijania drugiego. Wcześniej na rezolucji suchej nitki nie pozostawiła prezes TK Julia Przyłębska. – Stanowi to bezprecedensową próbę ingerowania w wewnętrzne i nieobjęte traktatami europejskimi zagadnienia ustrojowe RP. Posłowie PE wkroczyli w obszar niezależności Trybunału, co stanowi naruszenie trójpodziału władzy fundamentalnej dla demokracji – powiedziała.
Wojciech Dudkiewicz
BUDŻET UE I POLSKIE WETO
Przeciąganie liny
Trwa przeciąganie liny w sprawie powiązania dostępu do środków unijnych z kwestią praworządności, z którą nie zgadzają się Polska i Węgry, zapowiadając zawetowanie projektu ram finansowych UE na lata 2021-27, obejmujących także uruchomienie unijnego pakietu pomocowego dla gospodarki po epidemii COVID-19.
REKLAMA
– Uruchomimy ten pakiet, nawet jeśli Węgry i Polska zawetują projekt – oświadczył komisarz ds. gospodarczych Paolo Gentiloni. Jest to zapowiedź kolejnego złamania traktatów europejskich po powiązaniu dostępu do środków z praworządnością. Tymczasem media ujawniły, że?kolejne państwa krytycznie odnoszą się do ?warunkowości wypłat z?budżetu UE. Podczas unijnych obrad za?zamkniętymi drzwiami (stąd poślizg w ujawnieniu tej informacji) do?Polski i?Węgier, oprócz Słowenii i?Portugalii, dołączyły także Czechy, Łotwa, Bułgaria oraz Chorwacja. Kolejne rozmowy budżetowe na najwyższym szczeblu miały się odbyć 10-11 grudnia podczas szczytu UE.
j.k.
W DUCHU MIŁOŚCI
PAPIEŻ DO POLAKÓW
W pozdrowieniach na zakończenie audiencji ogólnej papież Franciszek życzył, aby Adwent był dla każdego z nas czasem łaski, przeżywanym w postawie czuwania oraz hojnego poszukiwania woli Bożej. Ojciec Święty powiedział do Polaków: – W tych dniach przeżywamy nowennę do Niepokalanego Poczęcia Najświętszej Maryi Panny. Zawierzajmy siebie Matce Słowa wcielonego, którą Bóg zachował od wszelkiej zmazy grzechu. Niech nas strzeże od zła i będzie znakiem niezawodnej nadziei! W Polsce będzie obchodzony Dzień modlitwy i pomocy materialnej Kościołowi na Wschodzie. Polecam wam to ważne dzieło i dziękuję wszystkim, którzy angażują się na rzecz sąsiadujących Kościołów.
j.k.
DOBRE WIEŚCI
Chwalą Polskę
Kolejna instytucja chwali Polskę. Tym razem jest to Organizacja Współpracy Gospodarczej i Rozwoju (OECD). – To ocena lepsza od naszych założeń budżetowych – tak minister finansów, funduszy i polityki regionalnej Tadeusz Kościński skomentował najnowszą prognozę OECD, według której w tym roku polski PKB spadnie o 3,5%, natomiast w latach 2021-22 wzrośnie o 2,9-3,8%. Spadek PKB w 2020 r. będzie niższy od polskich założeń budżetowych. – OECD zauważa działania naszego państwa, podejmowane zarówno w sferze polityki fiskalnej, jak i monetarnej, które zapobiegły głębszej recesji w 2020 r. Według tej organizacji, działania mające na celu ochronę dochodów, miejsc pracy i płynności firm w sposób skuteczny przyczyniły się do wsparcia polskiej gospodarki – powiedział min. Kościński. OECD przedstawił także prognozy dla światowej gospodarki. Według organizacji, wróci ona do poziomu sprzed pandemii COVID-19 pod koniec 2021 r., ale ten proces będzie przebiegał nierówno w różnych krajach. Chiny będą jedyną dużą gospodarką, której PKB w 2020 r. wzrośnie – o 1,8%, a w 2021 r. kraj ma zanotować 8% wzrostu – szacuje OECD.
w.d.
IZRAEL
Biją rekord
Parlament przegłosował wstępny wniosek o samorozwiązanie, co może doprowadzić do czwartych wyborów parlamentarnych w ciągu 2 lat. Co ciekawe, za tą propozycją głosowała współrządząca – z Likudem premiera Beniamina Netanjahu – partia Niebiesko-Biali i jej lider minister obrony Beni Ganc. Teraz wniosek musi przejść czytania w Knesecie. Wybory mogą się odbyć wiosną lub latem 2021 r. – To pierwszy krok w kierunku rządu, który wreszcie zajmie się koronawirusem i gospodarką – oświadczył lider opozycji Yair Lapid, inicjator wniosku. Powstał on pół roku po objęciu władzy przez koalicję Likudu i Niebiesko-Białych, które deklarowały chęć stawienia czoła kryzysowi. Szybko ustąpiło to przed przepychankami gabinetowymi. Efektem jest brak budżetu na 2020 r., co spowodowało poważne cięcia dla Izraelczyków w czasie, gdy z powodu pandemii bezrobocie szacuje się na ponad 20%. Spekuluje się, że i sam Netanjahu dąży do przyspieszonych wyborów – nie chce wywiązać się z umowy o rotacyjnym sprawowaniu funkcji premiera. Zgodnie z jej warunkami, za rok Ganc powinien objąć ten urząd.
REKLAMA
j.k.
HISZPANIA
Święto dla psa
Hiszpańska lewica ostentacyjnie atakuje i marginalizuje Kościół katolicki, a pozwalają sobie na to także związane z nią władze lokalne. Decyzja władz Llírii w hiszpańskiej Walencji o zorganizowaniu koncertu dla psów 8 grudnia, w dniu, kiedy Kościół katolicki obchodzi święto Niepokalanego Poczęcia Najświętszej Maryi Panny, musiała się spotkać z ogólnokrajową krytyką środowisk konserwatywnych. Rządząca miastem koalicja socjalistycznej PSOE i radykalnie lewicowej partii Compromis zamierzała przeznaczyć na koncert, który ma się składać z ultradźwięków o częstotliwościach, których nie słyszy człowiek, a które słyszy pies, 8 tys. euro. Wydarzenie to ma się odbyć w parku, który władze zamknęły w związku z pandemią COVID-19. Dla socjalistycznych władz miasta nie to jest priorytetem, gdy można upokorzyć wyznawców Chrystusa. Przykład idzie z góry: lewicowy rząd Pedro Sáncheza wykorzystał pandemię do zabraniania sprawowania Mszy św. lub znacznego ograniczenia możliwości uczestniczenia w nich, a do szerzenia propagandy seksualnej wśród dzieci i zalegalizowania eutanazji.
REKLAMA
j.k.
FRANCJA
Akcja meczet
Szef MSW Gérald Darmanin ogłosił rozpoczęcie masowej i bezprecedensowej – jak ją nazwał – akcji przeciwko separatyzmowi. Wysłał on do wszystkich prefektów notę, w której szczegółowo opisał, jakie działania należy podjąć. Nakazał sprawdzić 76 miejsc kultu muzułmańskiego, oskarżanych o separatyzm: 16 w regionie paryskim i 60 w pozostałej części Francji. Spośród nich 18 miejsc – 15 znajduje się na przedmieściach Paryża lub w bezpośrednim sąsiedztwie regionu Île-de-France – ma być celem natychmiastowych działań. – Niektóre meczety zostaną zamknięte – stwierdził minister Darmanin. Emmanuel Macron zastrzegł jednak, że „Francja walczy z islamistycznym separatyzmem, nigdy z islamem”.
j.k.
RAPORT
Wyścig o Afrykę
Kryzys wywołany przez pandemię COVID-19 nie osłabił wyprzedaży terenów uprawnych i złóż surowców mineralnych w Afryce. Przeciwnie, w ostatnich miesiącach proces ten uległ przyspieszeniu – ostrzega Federacja Chrześcijańskich Organizacji Wolontariatu FOCSIV. W czasie kryzysu pandemicznego zawarto ponad 2,1 tys. kontraktów, które dotyczą 79 mln hektarów ziemi. Autorzy raportu zastrzegają, że z punktu widzenia prawa wszystko jest legalne. Wielkie podmioty finansowe, koncerny czy państwa podpisują kontrakty, pozwalające im przejąć na własność lub na wieloletnie użytkowanie tereny czy złoża. Kontrakty te są z reguły zawierane ze szkodą dla lokalnej społeczności. Rabunkowa eksploatacja surowców prowadzi do skażenia środowiska. Nowi właściciele nie uznają praw mieszkańców, którzy od pokoleń żyli na tamtych ziemiach; niestety, nie posiadają oni żadnych aktów własności. Wszystko to prowadzi do ich zubożenia i wymuszonych przesiedleń. Zdaniem Andrei Stocchiero, który przygotował raport, proces ten będzie się pogłębiał, bo surowców naturalnych na świecie ciągle ubywa, a zapotrzebowanie na ziemie uprawne stale rośnie. W efekcie rośnie też rywalizacja między nabywcami złóż i terenów. Rywalizują już nie tylko dawne państwa kolonialne, jak USA, Wielka Brytania, Szwajcaria, Kanada czy Rosja, ale również kraje wschodzące, w szczególności Chiny, a także Brazylia czy azjatyckie tygrysy, takie jak Singapur. – Wywierają bardzo silny nacisk, zwłaszcza Chiny, które zawierają umowy z afrykańskimi państwami, w sprawie zagospodarowania wielkich obszarów ziemskich – mówi Stocchiero.
REKLAMA
j.k.
WATYKAN
Rada on-line
Przewidziane dużo wcześniej spotkanie Rady Kardynałów doradzających papieżowi w reformie Kurii Rzymskiej odbyło się w formie on-line. Powód: stan zagrożenia sanitarnego. Ojciec Święty uczestniczył w zebraniu, łącząc się z uczestnikami z Domu św. Marty. Przedstawiono nowego członka rady – kard. Ambongo Besungu, arcybiskupa metropolitę Kinszasy, oraz rozmawiano o sytuacji Kościoła na różnych kontynentach, szczególnie w obliczu pandemii COVID-19. Sekretarz rady streścił kroki poczynione w redakcji tekstu nowej Konstytucji Apostolskiej. W tej chwili analizowane są poprawki i propozycje przedstawione w ostatnich miesiącach przez poszczególne dykasterie watykańskie. Następne spotkanie zaplanowano na luty przyszłego roku.
j.k.
PARYŻ
Notre-Dame odżywa
Choć w zniszczonej pożarem katedrze Notre-Dame prace remontowe dopiero się rozpoczynają, paryska archidiecezja postanowiła pokazać, że ta zabytkowa świątynia francuskiej stolicy już podnosi się ze zgliszczy. W Wigilię wieczorem odbędzie się w niej bożonarodzeniowy koncert. Wystąpi Maîtrise Notre-Dame de Paris, czyli katedralny chór, który powstał na przełomie XII i XIII wieku, czyli w tym samym czasie, co katedra. Według arcybiskupa Paryża Michela Aupetita, będzie to wydarzenie symboliczne zarówno dla spalonej katedry, jak i doświadczonego pandemią i kryzysem społeczeństwa. Koncert będzie transmitowany przez kanał France 2 oraz telewizję katolicką KTO – przed papieską Pasterką z Watykanu i po niej. Chór katedralny wystąpi w zmniejszonym składzie – 20 śpiewaków i jedna solistka Julie Fuchs. Z tej okazji do katedry sprowadzony zostanie pozytyw, przy którym zasiądzie Yves Castagnet, organista katedry Notre-Dame. Na wiolonczeli zagra Gautier Capuçon. Będzie to pierwszy koncert od czasu pożaru w kwietniu ub.r. Przed pożarem chór Maîtrise de Notre-Dame Paris dawał w tej świątyni 60 koncertów rocznie.
REKLAMA
w.d.
MIŃSK-WARSZAWA
Rekolekcje z wygnania
Arcybiskup Tadeusz Kondrusiewicz, metropolita mińsko-mohylewski, prowadził rekolekcje adwentowe dla protestujących Białorusinów. Po tym, jak pod koniec sierpnia nie został wpuszczony do kraju, przebywa w Polsce, dlatego nauki rekolekcyjne odbywały się od 3 do 6 grudnia za pośrednictwem wideokonferencji. Wierni zbierali się w archikatedrze Najświętszego Imienia Maryi Panny w Mińsku, aby wysłuchać nauk przekazywanych na żywo za pomocą mediów audiowizualnych. Arcybiskup Kondrusiewicz wcześniej skierował orędzie na Adwent, w którym wezwał katolików do rozważenia głębszych duchowych przyczyn „bezprecedensowego kryzysu społeczno-politycznego”, przed którym stanęła Białoruś.
w.d.
KALININGRAD
Twierdza z nową bronią
Rosja wzmacnia siły przy granicy z Polską. W przyszłym roku planowane jest utworzenie nowej dywizji zmotoryzowanej w obwodzie kaliningradzkim. Zostanie ona utworzona w ramach stacjonującego w obwodzie 11. Korpusu Armijnego wojsk lądowych i obrony wybrzeża Floty Bałtyckiej. W jej skład mają wejść: samodzielny pułk zmotoryzowany, pułk pancerny i brygada zmotoryzowana.
To kolejne wzmocnienie, które Moskwa wykorzystuje jako element szachowania państw bałtyckich, skandynawskich i Polski. W listopadzie rozpoczęły się tam dostawy zmodernizowanych czołgów T-72B3M; przerzucono też dywizjon artylerii rakietowej wyposażony w wyrzutnie rakietowe Smiercz.
REKLAMA
Ma to być odpowiedź na wzmocnienie wschodniej flanki przez NATO. W przyszłym roku mają do nich dołączyć samobieżne, przeciwlotnicze zestawy rakietowe Tor-M2. W obwodzie bardzo często odbywają się manewry, w których symulowane są ataki na państwa w regionie.
w.d.
UNESCO-HISZPANIA
Nie chcą korridy
Kierownictwo UNESCO odrzuciło kandydaturę wpisania na listę niematerialnego dziedzictwa ludzkości walk z bykami, tzw. korridy. Złożona na początku 2020 r. kandydatura, która miała zostać rozpatrzona pierwotnie w październiku, w listopadzie zniknęła z planu obrad UNESCO.
I to na dobre – co potwierdził hiszpański Krajowy Związek na rzecz Obrony Zwierząt (ANDA). Wycofanie z listy korridy to kolejny w tym roku cios dla sympatyków walk z bykami w Hiszpanii, gdzie z powodu pandemii nastąpił drastyczny spadek liczby tych widowisk. Od stycznia do listopada w całym kraju odbyło się zaledwie 75 walk z bykami, podczas gdy w tym samym czasie w 2019 r. było ich 793. Najwięcej pokazów korridy odbyło się na terenie wspólnot autonomicznych Andaluzji, a także Kastylii-La Manchy. Choć korrida wciąż uznawana jest za narodową rozrywkę Hiszpanów, systematycznie powiększa się lista gmin (jest ich ponad 100), które zakazały walk z bykami. Tych widowisk nie można organizować m.in. na Wyspach Kanaryjskich. Przed epidemią COVID-19 walki z bykami oglądało w Hiszpanii w ciągu roku średnio ok. 6 mln osób, a korrida dawała gospodarce 3,5 mld euro dochodów.
w.d.
CYBERPRZESTRZEŃ
Hakerzy aktywniejsi
Praca zdalna na szeroką skalę i pospieszna transformacja cyfrowa uaktywniły działalność hakerów. Liczba cyberataków była nawet 4 razy wyższa w czasie wiosennego lockdownu niż przed pandemią – wynika z raportu 2020 Cyber Threatscape, opracowanego przez Accenture. Pandemia przyspieszyła cyfrową transformację firm, jednak ze względu na ekspresowe tempo wdrożeń nowych rozwiązań, wzrosła podatność infrastruktury firm na próby ataków cyberprzestępców. Co więcej, jak wskazano w raporcie – w związku z kryzysem wiele firm ograniczyło wydatki, również te na IT, w tym zapewnienie cyberbezpieczeństwa. Raport podaje, że podwoiła się liczba niebezpiecznych ataków na aplikacje webowe, które stanowią już ponad 40% wszystkich ataków. Może to skutkować wyciekami dużych ilości danych lub też rozciągniętą w czasie inwigilacją systemów firm. Autorzy raportu zwracają uwagę na to, że nie wszyscy cyberprzestępcy realizują swoje cele od razu po przełamaniu zabezpieczeń. Wielu z nich zostawia otwartą furtkę lub kradnie dane z zamiarem ich wykorzystania w przyszłości, nawet po wielu latach.
j.k.
INWESTYCJE
Wykup gruntów pod CPK
Zainteresowani sprzedażą gruntów z obszaru wyznaczonego pod budowę Centralnego Portu Komunikacyjnego mogą zgłaszać się do spółki CPK – poinformował wiceminister infrastruktury, pełnomocnik rządu ds. CPK Marcin Horała. Pozyskiwanie gruntów będzie się odbywało na kilka sposobów. Pierwszy z nich to program dobrowolnych nabyć. Kolejne to: przyjmowanie do zasobu nieruchomości państwowych jednostek samorządu terytorialnego, zamiana nieruchomości, komercyjne nabywanie nieruchomości oraz wywłaszczenia. Ich pozyskiwanie potrwa do 2023 r.
j.k.",,https://www.niedziela.pl/numer/2020/50,,https://www.niedziela.pl/artykul/151175/nd/Obserwator
„Patris corde” – list apostolski Franciszka o św. Józefie,"„Patris corde” (Ojcowskim sercem) – taki tytuł nosi list apostolski papieża Franciszka, opublikowany 8 grudnia z okazji 150. rocznicy ogłoszenia św. Józefa patronem Kościoła powszechnego. Ojciec Święty odwołuje się w niej m.in. do powieści polskiego pisarza Jana Dobraczyńskiego „Cień Ojca” z 1977 roku.","LIST APOSTOLSKI
PATRIS CORDE
OJCA ŚWIĘTEGO FRANCISZKA
Z OKAZJI 150. ROCZNICY
OGŁOSZENIA ŚWIĘTEGO JÓZEFA
PATRONEM KOŚCIOŁA POWSZECHNEGO
Patris corde - ojcowskim sercem: tak Józef umiłował Jezusa, nazywanego we wszystkich czterech Ewangeliach „synem Józefa” (1).
Mateusz i Łukasz, dwaj ewangeliści, którzy ukazali jego postać, niewiele mówią, ale wystarczająco dużo, aby zrozumieć, jakim był ojcem oraz misję powierzoną mu przez Opatrzność.
Wiemy, że był skromnym cieślą (por. Mt 13, 55), zaręczonym z dziewicą Maryją (por. Mt 1, 18; Łk 1, 27); „człowiekiem sprawiedliwym” (Mt 1, 19), zawsze gotowym na wypełnianie woli Boga objawiającej się w Jego Prawie (por. Łk 2, 22.27.39) i w czterech snach (por. Mt 1, 20; 2, 13.19.22). Po długiej i żmudnej podróży z Nazaretu do Betlejem, zobaczył Mesjasza rodzącego się w stajni, bo gdzie indziej „nie było dla nich miejsca” (Łk 2, 7). Był świadkiem oddawania Jemu czci przez pasterzy (por. Łk 2, 8-20) i Magów (por. Mt 2, 1-12), którzy reprezentowali odpowiednio lud Izraela i ludy pogańskie.
Miał odwagę podjąć się prawnego ojcostwa Jezusa, któremu nadał imię objawione przez Anioła: „nadasz imię Jezus, On bowiem zbawi swój lud od jego grzechów” (Mt 1, 21). Jak wiadomo, wśród ludów starożytnych nadawanie imienia osobie lub rzeczy oznaczało nabycie ich na własność, jak to uczynił Adam w opisie Księgi Rodzaju (por. 2, 19-20).
W świątyni, czterdzieści dni po narodzeniu, Józef wraz z Matką ofiarował Dziecię Panu i ze zdumieniem wysłuchał proroctwa, które Symeon wygłosił w odniesieniu do Jezusa i Maryi (por. Łk 2, 22-35). Aby bronić Jezusa przed Herodem, zamieszkał w Egipcie jako obcy (por. Mt 2, 13-18). Po powrocie do ojczyzny zamieszkał w ukryciu, w małej, nieznanej wiosce Nazaret w Galilei – skąd, jak mówiono, „nie powstaje żaden prorok” i „nie może być nic dobrego” (por. J 7, 52; 1, 46) – daleko od Betlejem, swego miasta rodzinnego, i od Jerozolimy, gdzie wznosiła się świątynia. Kiedy właśnie podczas pielgrzymki do Jerozolimy zgubili dwunastoletniego Jezusa, On i Maryja szukali Go w udręce i znaleźli w świątyni, kiedy rozmawiał z nauczycielami Prawa (por. Łk 2, 41-50).
REKLAMA
Po Maryi, Matce Bożej, żaden święty nie zajmuje w Magisterium papieskim tyle miejsca, co Józef, Jej oblubieniec. Moi poprzednicy pogłębili orędzie zawarte w kilku danych przekazanych przez Ewangelię, aby wyraźniej podkreślić jego centralną rolę w historii zbawienia: błogosławiony Pius IX ogłosił go «Patronem Kościoła katolickiego» (2), czcigodny Pius XII przedstawił go jako «Patrona robotników» (3) a święty Jan Paweł II jako «Opiekuna Zbawiciela» (4). Ludzie przyzywają go jako «patrona dobrej śmierci» (5).
Dlatego też, w 150. rocznicę ogłoszenia go przez bł. Piusa IX, 8 grudnia 1870 r., Patronem Kościoła Katolickiego, chciałbym podzielić się z wami kilkoma osobistymi refleksjami na temat tej niezwykłej postaci, tak bliskiej ludzkiej kondycji każdego z nas, aby – jak mówi Jezus – „usta wyrażały to, co obfituje w sercu” (por. Mt 12, 34). Pragnienie to narastało w ciągu minionych miesięcy pandemii, w których możemy doświadczyć, pośród dotykającego nas kryzysu, że „nasze życia są tkane i wpierane przez zwykłe osoby – zazwyczaj zapominane – które nie występują w tytułach gazet i magazynów, ani na wielkiej scenie ostatniego show, lecz niewątpliwie dziś zapisują decydujące wydarzenia na kartach naszej historii – są nimi lekarze, pielęgniarki i pielęgniarze, pracownicy supermarketów, sprzątacze, opiekunowie i opiekunki, kierowcy samochodów dostawczych, siły porządkowe, wolontariusze, kapłani, zakonnice i wielu innych, którzy zrozumieli, że nikt nie ratuje się sam. [...] Ileż osób codziennie praktykuje cierpliwość i napełnia innych nadzieją, starając się nie siać paniki, ale współodpowiedzialność. Iluż ojców, matek, dziadków i babć, nauczycieli pokazuje naszym dzieciom, poprzez małe, codzienne gesty, jak stawiać czoło kryzysowi i go pokonywać, dostosowując zwyczaje, podnosząc wzrok i zachęcając do modlitwy. Ileż osób modli się, ofiarowuje i wstawia w intencji dobra wszystkich” (6). Wszyscy mogą znaleźć w św. Józefie, mężu, który przechodzi niezauważony, człowieku codziennej obecności, dyskretnej i ukrytej, orędownika, pomocnika i przewodnika w chwilach trudnych. Święty Józef przypomina nam, że ci wszyscy, którzy są pozornie ukryci lub na „drugiej linii”, mają wyjątkowy czynny udział w historii zbawienia. Im wszystkim należy się słowo uznania i wdzięczności.
REKLAMA
1. Ojciec umiłowany
Wielkość św. Józefa polega na tym, że był on oblubieńcem Maryi i ojcem Jezusa. Jako taki „stał się sługą powszechnego zamysłu zbawczego”, jak mówi św. Jan Chryzostom (7).
Św. Paweł VI zauważa, że jego ojcostwo wyrażało się konkretnie w tym, że „uczynił ze swego życia służbę, złożył je w ofierze tajemnicy wcielenia i związanej z nią odkupieńczej misji; posłużył się władzą, przysługującą mu prawnie w świętej Rodzinie, aby złożyć całkowity dar z siebie, ze swego życia, ze swej pracy; przekształcił swe ludzkie powołanie do rodzinnej miłości w ponadludzką ofiarę z siebie, ze swego serca i wszystkich zdolności, w miłość oddaną na służbę Mesjaszowi, wzrastającemu w jego domu” (8).
Ze względu na tę rolę w historii zbawienia, św. Józef jest ojcem, który zawsze był miłowany przez lud chrześcijański, o czym świadczy fakt, że na całym świecie poświęcono mu wiele kościołów; że wiele instytutów zakonnych, bractw i grup kościelnych inspiruje się jego duchowością i nosi jego imię; że od wieków odbywają się na jego cześć różne święte misteria. Wielu świętych było jego gorliwymi czcicielami, wśród nich Teresa z Avila, która przyjęła go jako swego adwokata i pośrednika, często powierzała mu siebie i otrzymywała wszystkie łaski, o które prosiła; zainspirowana swoim doświadczeniem, Święta zachęcała innych do tej pobożności (9).
REKLAMA
W każdej książeczce do nabożeństwa można znaleźć jakąś modlitwę do św. Józefa. Szczególne wezwania kierowane są do niego w każdą środę, a zwłaszcza przez cały marzec, miesiąc tradycyjnie jemu poświęcony (10).
Ufność ludu do św. Józefa streszcza się w wyrażeniu: „Ite ad Ioseph”, które odwołuje się do czasu głodu w Egipcie, kiedy ludzie prosili faraona o chleb, a on odpowiedział: „Udajcie się do Józefa i, co on wam powie, czyńcie” (Rdz 41, 55). Chodziło o Józefa, syna Jakuba, który został sprzedany z zazdrości przez swoich braci (por. Rdz 37, 11-28) i który – według narracji biblijnej – stał się później rządcą Egiptu (por. Rdz 41, 41-44).
Jako potomek Dawida (por. Mt 1, 16-20), z którego korzenia miał się narodzić Jezus, zgodnie z obietnicą daną Dawidowi przez proroka Natana (por. 2 Sm 7), oraz jako oblubieniec Maryi z Nazaretu, święty Józef jest łącznikiem między Starym a Nowym Testamentem.
2. Ojciec czuły
Józef widział, jak Jezus wzrastał z dnia na dzień „w mądrości, w latach i w łasce u Boga i u ludzi” (Łk 2, 52). Podobnie jak Pan uczynił to z Izraelem, tak i on „uczył Go chodzić, biorąc Go za rękę: był dla Niego, jak ojciec, który podnosi dziecko do policzka, pochyla się nad nim, aby go nakarmić” (por. Oz 11, 3-4).
Jezus widział w Józefie czułość Boga: „Jak się lituje ojciec nad synami, tak Pan się lituje nad tymi, co się Go boją” (Ps 103,13).
Józef z pewnością słyszał jak rozbrzmiewały w synagodze, podczas modlitwy psalmami słowa, że Bóg Izraela jest Bogiem czułości (11), że jest dobry dla wszystkich a „Jego miłosierdzie ogarnia wszystkie Jego dzieła” (Ps 145, 9).
REKLAMA
Historia zbawienia wypełnia się „w nadziei, wbrew nadziei” (por. Rz 4, 18) poprzez nasze słabości. Zbyt często myślimy, że Bóg polega tylko na tym, co w nas dobre i zwycięskie, podczas gdy w istocie większość Jego planów jest realizowana poprzez nasze słabości i pomimo nich. Paweł mówi: „Aby zaś nie wynosił mnie zbytnio ogrom objawień, dany mi został oścień dla ciała, wysłannik szatana, aby mnie policzkował – żebym się nie unosił pychą. Dlatego trzykrotnie prosiłem Pana, aby odszedł ode mnie, lecz [Pan] mi powiedział: «Wystarczy ci mojej łaski. Moc bowiem w słabości się doskonali»” (2 Kor 12, 7-9).
Jeśli taka jest perspektywa ekonomii zbawienia, to musimy nauczyć się akceptować naszą słabość z głęboką czułością (12).
Zły sprawia, że patrzymy na naszą kruchość z osądem negatywnym, podczas gdy Duch z czułością wydobywa ją na światło dzienne. Czułość jest najlepszym sposobem dotykania tego, co w nas kruche. Wskazywanie palcem i osąd, który stosujemy wobec innych, są bardzo często oznaką naszej niezdolności do zaakceptowania własnej słabości, własnej kruchości. Jedynie czułość uchroni nas od dzieła oskarżyciela (por. Ap 12, 10). Dlatego ważne jest spotkanie z Bożym miłosierdziem, zwłaszcza w sakramencie Pojednania, doświadczając prawdy i czułości. Paradoksalnie, nawet Zły może powiedzieć nam prawdę, ale czyni to, aby nas potępić. Wiemy jednak, że Prawda, która pochodzi od Boga, nas nie potępia, lecz akceptuje nas, obejmuje, wspiera, przebacza nam. Prawda zawsze ukazuje się nam jako miłosierny ojciec z przypowieści (Łk 15, 11-32): wychodzi nam na spotkanie, przywraca nam godność, stawia nas z powrotem na nogi, wyprawia dla nas ucztę, z uzasadnieniem: „ten mój syn był umarły, a znów ożył; zaginął, a odnalazł się” (w. 24).
Także poprzez niepokój Józefa przenika wola Boga, Jego historia, Jego plan. W ten sposób Józef uczy nas, że posiadanie wiary w Boga obejmuje również wiarę, że może On działać także poprzez nasze lęki, nasze ułomności, nasze słabości. Uczy nas także, że pośród życiowych burz nie powinniśmy bać się oddać Bogu ster naszej łodzi. Czasami chcielibyśmy mieć wszystko pod kontrolą, ale On zawsze ma szersze spojrzenie.","tłum. o. Stanisław Tasiemski (KAI)
/Watykan",https://www.niedziela.pl/numer/2021/8,Rok św. Józefa,https://www.niedziela.pl/artykul/62124/%E2%80%9EPatris-corde-%E2%80%93-list-apostolski
„Powróćmy do marzeń” – omówienie nowej książki papieża Franciszka,"„Powróćmy do marzeń. Droga do lepszej przyszłości” – taki tytuł nosi nowa książka papieża Franciszka, powstała na podstawie rozmów z jego brytyjskim biografem Austenem Ivereighem. Ojciec Święty zastanawia się w niej, jak przygotować przyszłość po pandemii koronawirusa i jaka może w tym być rola Kościoła.","Książka, która ukaże się w Polsce 15 grudnia, powstawała podczas kwarantanny, między czerwcem a sierpniem 2020 r. Podzielona jest na trzy części: „Czas, by zobaczyć”, „Czas, by wybrać”, „Czas, by działać”, poprzedzone Prologiem i zakończone Epilogiem.
Punktem wyjścia książki jest przekonanie, że „kryzys to przesiewanie”, gdyż „twoje kategorie i sposoby myślenia doznają wstrząsu; twoje priorytety i styl życia zostają poddane próbie”. „Pytanie brzmi, czy wyjdziesz z tego kryzysu, a jeśli tak, to w jaki sposób. Podstawową cechą kryzysu jest to, że nie wychodzi się z niego takim samym. Jeśli przez niego przebrniesz, wyjdziesz z niego lepszy lub gorszy, ale nigdy taki sam” – tłumaczy Franciszek.
Podkreśla, że „dzisiaj znajdujemy się w momencie próby”, ale „wszyscy jesteśmy w życiu poddawani próbom” i ten sposób się rozwijamy, gdyż „w próbach życia”, dokonując wyboru, „ludzie ujawniają się po prostu takimi, jakimi są”. Jednak w kryzysie „wszystkie nasze ludzkie role i przyzwyczajenia muszą zostać zrewidowane i zmodyfikowane po to, abyśmy mogli wyjść z kryzysu jako lepsi ludzie”.

PODZIEL SIĘ CYTATEM
REKLAMA
Papież przekonuje, że „Bóg chce nieustannie budować świat wraz z nami jako partnerami”. Wskazuje, że „przyszłość nie zależy od jakiegoś niewidzialnego mechanizmu, w którym ludzie są biernymi obserwatorami”. Przeciwnie, „kiedy Pan prosi nas, abyśmy rozmnażali się i czynili sobie ziemię poddaną, mówi, żebyśmy byli twórcami swojej przyszłości”.
Jednocześnie Ojciec Święty zwraca uwagę, że oprócz koronawirusa, „są tysiące równie strasznych kryzysów”, takich jak: wojny, handel bronią, głód, setki tysięcy „uchodźców, uciekających przed biedą, głodem i brakiem możliwości”, zmiany klimatyczne, które również „wpływają na całą ludzkość”.
„Jeśli mamy wyjść z tego kryzysu mniej samolubni niż kiedy w niego weszliśmy, musimy pozwolić, by dotknął nas ból innych” – podkreśla Franciszek. Nadszedł więc „czas wielkich marzeń, czas na przewartościowanie naszych priorytetów – tego, co cenimy, czego chcemy, czego szukamy – i na zobowiązanie się do działania w naszym codziennym życiu na podstawie tego, o czym marzyliśmy”.
„Nie możemy wrócić do złudnego bezpieczeństwa struktur politycznych i ekonomicznych, które mieliśmy przed kryzysem – stwierdza papież. – Potrzebujemy gospodarki, która da wszystkim dostęp do owoców stworzenia, dostęp do podstawowych potrzeb życiowych: do ziemi, pracy i mieszkania. Potrzebujemy polityki, która integruje i prowadzi dialog z biednymi, wykluczonymi i bezbronnymi; która pozwala ludziom zabierać głos w sprawach mających wpływ na ich życie. Musimy zwolnić, dokonać bilansu i zaplanować lepsze sposoby wspólnego życia na tej ziemi”.
REKLAMA
Trzeba odejść od błędu polegającego na „uczynieniu z indywidualizmu zasady organizującej społeczeństwo”. „Jaka będzie nasza nowa zasada?” – pyta Ojciec Święty i wskazuje na braterstwo.
„Czas, by zobaczyć”
Franciszek przypomina ludzi opiekujących chorymi na koronawirusa, którzy nie przedkładali „ratowania własnego życia nad ratowanie życia innych”, dając tym wyraz przekonaniu, że „lepiej żyć krócej w służbie innym niż dłużej, stawiając opór temu wezwaniu”. „To święci z sąsiedztwa” – pisze Franciszek i wyjaśnia, że są oni „przeciwciałami wobec wirusa obojętności”. „Przypominają nam, że nasze życie jest darem i że wzrastamy, dając siebie – nie chroniąc siebie, ale zatracając się w służbie. Co za przeciwieństwo indywidualizmu, obsesji na własnym punkcie i braku solidarności, które dominują w bogatych społeczeństwach!” – zauważa papież, krytykując „mit samowystarczalności”, z którego otrząsamy się w chwilach, „kiedy odczuwamy radykalną bezsilność”. Dodaje, że w zamknięciu kwarantanny odkrywamy, że należymy do siebie nawzajem i odzyskujemy braterstwo, dające nadzieję, że można inaczej zorganizować świat.
Ojciec Święty przestrzega przed trzema katastrofalnymi drogami, które nas blokują i paraliżują, nie pozwalając nam iść naprzód: narcyzmem, zniechęceniem i pesymizmem. „Aby działać przeciwko nim, musisz zaangażować się w małe, konkretne, pozytywne działania” – zachęca Franciszek, zalecając przejście „ze świata wirtualnego do rzeczywistości, od abstrakcji do konkretu, do zauważenia braci i sióstr z krwi i kości jako odpowiedź nas „wirusa obojętności”. Tymczasem „Bóg nigdy nie jest obojętny”. Nasza „obojętność blokuje Ducha poprzez zamknięcie się na możliwości, na które Bóg tylko czeka, by nam zaproponować”, by obalić „nasze myślowe schematy”. Osoba obojętna „jest zamknięta na nowe rzeczy, które Pan Bóg oferuje”.
REKLAMA
Papież zwraca uwagę, że dystans fizyczny jest konieczny w czasie pandemii, ale „nie może trwać bez niszczenia naszego człowieczeństwa”. Chwali inicjatywy ludzi Kościoła, którzy poszukiwali „nowych rodzajów bliskości z ludźmi”: „transmitowane na żywo liturgie, umieszczanie zdjęć swoich wiernych na ławkach, organizowanie spotkań i modlitw za pomocą platform internetowych, rekolekcje na odległość, kontaktowanie się przez telefon i tablety, nagrywanie filmów, na których dziesiątki śpiewaków i muzyków współtworzy piękną piosenkę ze swoich domów”. Nazywa to twórczymi sposobami łączenia się w lud Boży. Przestrzega jednak przed trwałym „życiem online”.
Komentując przebudzenie społeczne, wyrażające się m.in. w ruchu #MeToo, zwraca uwagę na „grzechy ludzi potężnych”, którym wydaje się, że mogą mieć wszystko, czego chcą i kiedy chcą, także poprzez wykorzystanie seksualne. W Kościele przejawia się to w ""raku klerykalizmu"", będącego wypaczeniem powołania kapłańskiego. „To odwieczny grzech tych, którzy wierzą, że mają prawo do posiadania innych; którzy nie znają granic i nie mając wstydu wierzą, że mogą korzystać z innych, jak chcą. To grzech braku poszanowania wartości osoby” – diagnozuje Franciszek.
Sprzeciwia się ludziom, którzy nie chcą nosić maseczek ochronnych albo nie przestrzegają ograniczeń w podróżowaniu, bo widzą w tym ograniczenie wolności, którą zamienili w ideologię, przez której pryzmat oceniają wszystko. Tymczasem „poszukiwanie dobra wspólnego to znacznie więcej niż suma tego, co jest dobre dla jednostek”.
Odnosząc się do antyrasistowskich protestów w USA, w czasie których burzono pomniki historycznych postaci, Ojciec Święty gani „pragnienie oczyszczenia przeszłości”, gdyż może to „spowodować utratę pamięci”, będącą lekarstwem „przeciwko powtarzaniu błędów z przeszłości”, wyciągając z niej wnioski. Albowiem „hańba naszej przeszłości jest częścią tego, czym i kim jesteśmy”. Kiedy natomiast narzucamy na przeszłość „ideologiczny koc, o wiele trudniej nam dostrzec, co w naszej teraźniejszości potrzebuje zmiany, abyśmy mogli kroczyć ku lepszej przyszłości”.
REKLAMA
Papież opowiada jak rodziła się w nim świadomość ekologiczna. Zaczął „dostrzegać harmonijną jedność ludzkości i natury oraz to, jak los ludzi jest nierozerwalnie związany z losem naszego wspólnego domu”. To nie ideologia, lecz „świadomość, jaka jest stawka losu ludzkości”. Grzech w tej dziedzinie polega na „wyzyskiwaniu tego, czego nie wolno wyzyskiwać”, jest „odrzuceniem ograniczeń, których wymaga miłość”. „Nawrócenie ekologiczne” konieczne jest „nie tylko po to, aby uratować ludzkość przed zniszczeniem przyrody, ale również przed zniszczeniem samej siebie”. „Ekologia integralna” jest „czymś więcej niż tylko troską o naturę. Chodzi o troszczenie się o siebie nawzajem jako o stworzenia kochającego Boga”. O odrzucenie selektywnej moralności, według której nie do zaakceptowania są zarówno „aborcja, eutanazja i kara śmierci”, jak również skażenie rzek i niszczenie lasów deszczowych. O „przyjęcie pełnych konsekwencji tego, co to znaczy być dziećmi Bożymi”.
Franciszek zauważa, że czas kwarantanny stał się okresem przestoju, pomocnego w dojrzewaniu i nawróceniu. Takim osobistym COVID-em może być choroba, niepowodzenie, rozczarowanie, zdrada. Ojciec Święty ukazuje to na przykładzie św. Pawła, Dawida, Salomona i Samsona. Przyznaje, że sam przeszedł w życiu trzy takie okresy: gdy w wieku 21 lat walczył o życie w szpitalu, gdy przebywał z dala od ojczyzny w Niemczech i gdy po okresie pełnienia ważnych funkcji w zakonie odesłano go w zakonie na „ławkę rezerwowych” do domu jezuickiego w Kordobie. „Tym, czego się nauczyłem, jest to, że gdy wiele cierpiąc, pozwoli się, by nas to zmieniło, wychodzi się z tego lepszym, lecz jeśli się okopie w tym cierpieniu, wyjdzie się gorszym” – podsumowuje papież.","pb (KAI)
/Warszawa",,Franciszek,https://www.niedziela.pl/artykul/61940/%E2%80%9EPowrocmy-do-marzen-%E2%80%93-omowienie-nowej
Wielkie straty w Bożej winnicy,Październik i listopad były w polskim Kościele czasem szczególnej żałoby. W ciągu 6 tygodni – od 1 października do 14 listopada – zmarło aż 182 księży diecezjalnych. Kościół w Polsce w czasie pandemii ponosi wyjątkowo bolesne straty.,"Gdy przeglądałem w październiku strony internetowe polskich diecezji (chciałem sprawdzić reakcje, jakie wzbudziły w poszczególnych Kościołach lokalnych agresywne manifestacje organizowane przez lewicowe ugrupowania), zauważyłem, że niemal na wszystkich witrynach dominuje czarny kolor. Nie było to spowodowane zmianą kolorystyki stron np. przed zbliżającym się Dniem Zadusznym. Kolor żałoby dominował z racji wiszących na witrynach i bardzo często sąsiadujących ze sobą nekrologów informujących o śmierci i pogrzebach kapłanów diecezjalnych. Już pierwszy rzut oka kazał myśleć, że dzieje się coś dziwnego, niespodziewanego, zaskakująco niedobrego, niechybnie związanego z drugą falą pandemii. Weryfikacja, którą przeprowadziłem teraz, podczas w miarę skrupulatnej kwerendy na stronach internetowych wszystkich polskich diecezji (choć nie wszędzie łatwo było znaleźć nekrologi), wykazała, że od 1 października do 14 listopada, czyli w ciągu półtora miesiąca, zmarło w Polsce 182 księży diecezjalnych i dwóch biskupów. Większość zmarłych w październiku i listopadzie księży to kapłani emerytowani, ale jedna czwarta to duchowni pracujący w placówkach duszpasterskich. 182 księży to 0,73% wszystkich z blisko 25 tys. kapłanów diecezjalnych. Jak na półtora miesiąca to bardzo dużo.
Dużo więcej pogrzebów
Największa liczba kapłanów odeszła w tym czasie z diecezji tarnowskiej (19 duchownych). W ciągu 9 wcześniejszych miesięcy Pan powołał do siebie niemal taką samą liczbę księży z tarnowskiego Kościoła. Nie znaczy to oczywiście, że wśród tarnowskiego duchowieństwa śmierć zbierała szczególne żniwo. Wynika to przede wszystkim z tego, że diecezja tarnowska ma najwięcej w Polsce inkardynowanych kapłanów. Według danych Instytutu Statystyki Kościoła Katolickiego z 2019 r. – 1559. W diecezji o najmniejszej liczbie kapłanów – bydgoskiej (liczba inkardynowanych wg ISKK – 314), licząc od 1 października do połowy listopada, odeszło 4 księży. Tę wyjątkową śmiertelność duchowieństwa w październiku i listopadzie tego roku widać jeszcze lepiej, jeśli porówna się liczbę zgonów księży z lat wcześniejszych. W całym 2019 r. w najstarszej diecezji na ziemiach polskich ze stolicą w Poznaniu zmarło 12 kapłanów. W tym roku do 10 listopada – aż 27. W Radomiu w ubiegłym roku zmarło 12 prezbiterów, a w tym roku już 2 razy więcej. W diecezji legnickiej w październiku i listopadzie 2019 r. zmarło 3 kapłanów, natomiast w 2020 r., do połowy listopada, już 6. Tę wyliczankę można by kontynuować, lecz nie o to tu chodzi. Pandemia mocno uderzyła w Kościół, który poniósł znaczne straty w „siłach apostolskich”, jak określane są osoby duchowne w statystykach.
REKLAMA
Nikt ich nie zastąpi
W tym roku wyświęcono w całej Polsce 355 nowych kapłanów. Można być raczej pewnym, że te nowe siły nie uzupełnią strat w postaci odejścia, często przedwczesnego, kapłanów w czasie pandemii i Polska przestanie być już zieloną wyspą na religijnej mapie Europy, która mogła się pochwalić choćby niewielkim, ale jednak zawsze przyrostem liczby duchownych. Księży w Polsce, gdy się patrzy na wartości bezwzględne, zapewne ubędzie, choć można przypuszczać i mieć nadzieję, że to tylko z powodu wyjątkowości tego roku, i że w roku przyszłym liczba nowo wyświęconych przewyższy znowu liczbę tych, którzy odejdą. W każdym razie biskupi już dziś mają problemy, żeby zapełnić powstałe wyrwy. Oznacza to, że o księdza będzie trudniej i wcale nie z tego powodu, że jest na kwarantannie.
Oczywiście, trzy czwarte spośród zmarłych księży to osoby starsze, najczęściej po 80. roku życia lub w zbliżonym wieku, ale kapłani ci często jeszcze posługiwali przy ołtarzu czy w konfesjonale, zastępując podczas choroby księży czynnych na tyle, na ile starczało im sił. Ten ubytek będzie widać.
Skąd więc ta śmiertelność? Przyczyn jest kilka. Nie wszystkie zgony kapłanów były spowodowane zarażeniem koronawirusem. Opierając się na kwerendzie internetowej, nie sposób podać dokładnie przyczyn zgonów. Niekiedy informowano, że powodem był COVID-19, jak w przypadku śmierci bp. Bogdana Wojtusia z Gniezna. Często jednak, szczególnie przy zgonach młodszych księży, pojawiała się informacja o krótkiej i ciężkiej chorobie. Powszechnie się mówi, że epidemia, utrudniając dostęp do opieki zdrowotnej, przyczyniła się do pogorszenia stanu zdrowia całego społeczeństwa. Wpływ na zwiększoną liczbę zgonów mogą mieć także sezon chorób wirusowych oraz inne przyczyny.
REKLAMA
Wyższa umieralność w całym kraju
Te same przyczyny powodują, że od września w Polsce notuje się umieralność znacznie wyższą od spodziewanej. W sytuacji „normalnej” każdego miesiąca w Polsce umiera ponad 30 tys. osób, ok. 1,1 tys. dziennie. Z danych przedstawionych niedawno przez Polski Instytut Ekonomiczny wynika, że od sierpnia do października zanotowano w naszym kraju o 14,8 tys. zgonów więcej, niż prognozowali demografowie. Innymi słowy – odeszło więcej ludzi, niż się spodziewano. Według danych ekonomistów, przez te prawie 3 miesiące „powinno odejść” 91,6 tys. osób. Tymczasem na polskich cmentarzach pochowano 106,4 tys. naszych bliskich. To o ponad 16% więcej. Wiadomości z kolejnych tygodni są jeszcze bardziej smutne, bo różnica między zgonami oczekiwanymi a realnymi to nawet 100%. Tak było w pierwszym tygodniu listopada, kiedy zmarło prawie drugie tyle osób, co w tym samym czasie rok wcześniej.
Polscy statystycy porównują ten wyższy wskaźnik umieralności do sytuacji we Francji z pierwszej fali epidemii, która była o wiele bardziej dotkliwa nad Sekwaną niż nad Wisłą. Wiosną we Francji zanotowano o 19% więcej zgonów, niż zakładali demografowie. W Polsce mamy teraz do czynienia z tym, co już przeszli Francuzi. To kolejny dowód na to, że koronawirus jest naprawdę groźny.",Tomasz Musiał,https://www.niedziela.pl/numer/2020/49,ksiądz,https://www.niedziela.pl/artykul/151079/nd/Wielkie-straty-w-Bozej-winnicy
Sanktuarium w Babimoście,Biskup Tadeusz Lityński kościół parafialny św. Wawrzyńca w Babimoście ustanowił sanktuarium Matki Bożej Gospodyni Babimojskiej.,"Uroczystość nadania świątyni statusu sanktuarium odbyła się 21 listopada podczas Mszy św. sprawowanej w kościele w Babimoście. – Ponieważ kult Matki Bożej Gospodyni Babimojskiej jest tu obecny i wciąż się rozwija, ustanowienie sanktuarium na pewno wzmocni w tym miejscu modlitwę do Boga przez wstawiennictwo Matki Bożej. Pojawiła się idea, że tym bardziej teraz, w dobie pandemii, szczególnie potrzeba modlitwy, tym bardziej teraz potrzeba wstawiennictwa Matki Bożej i tym bardziej teraz potrzebujemy Jej towarzyszenia w drodze rodzinom, zwłaszcza tym dotkniętym COVID-19, przebywającym na kwarantannie czy w izolatorium. Tam szczególnie potrzeba bliskości Pana Boga, Jego miłosierdzia i uzdrowienia. Dlatego na prośbę proboszcza ks. Andrzeja Pieli zapadła decyzja o ustanowieniu sanktuarium w Babimoście, aby płynęła stąd systematyczna modlitwa i żeby pielgrzymi, którzy będą tu przybywać w duchu wdzięczności czy prośby z tego daru i łaski mogli skorzystać – mówi bp Tadeusz Lityński.
Kult Najświętszej Maryi Panny Gospodyni Babimojskiej związany jest z obrazem umieszczonym w bocznym ołtarzu kościoła parafialnego w Babimoście. Malowidło przedstawia Madonnę z Dzieciątkiem Jezus i powstało prawdopodobnie w XV wieku. Modlący się przed tym wizerunkiem mieszkańcy doznawali licznych łask. Gospodyni Babimojskiej zawdzięczają uratowanie miasta przed epidemią cholery w 1710 r. oraz zachowanie polskości w czasie kulturkampfu. W okresie międzywojennym tradycja tego kultu nieco osłabła. Do uroczystych obchodów ku czci Gospodyni Babimojskiej, urządzanych corocznie 21 listopada, powrócono w 1968 r. za sprawą ówczesnego proboszcza ks. Józefa Janickiego, a dalszy ich rozwój nastąpił w ostatnich latach, gdy Babimost stał się celem pielgrzymek dla Kół Gospodyń Wiejskich z okolicznych miejscowości oraz miejscem diecezjalnej pielgrzymki kobiet.",Kamil Krasowski,https://www.niedziela.pl/numer/2020/48,bp Tadeusz Lityński,https://www.niedziela.pl/artykul/151061/nd/Sanktuarium-w-Babimoscie
Francja domaga się Mszy,"Zamknięcie kościołów we Francji jest o tyle dziwne, że mimo narodowej kwarantanny ulice żyją tak jak przedtem, markety i metro są pełne ludzi, a przedszkola i szkoły działają normalnie.","Niewielki, wczesnogotycki kościół pw. mało znanego świętego – Baudeliusza, męczennika z III wieku, wznosi się w centrum 35-tysięcznego miasta Neuilly-sur-Marne (Neuilly nad rzeką Marną), w departamencie Sekwana-Saint-Denis, we francuskim regionie stołecznym Île-de-France. Miasto, położone ok. 7 km od obwodnicy Périphérique wyznaczającej granice administracyjne Paryża, jak większość miast w tym regionie jest „sypialnią” stolicy.
Polski ślad
Społeczeństwo w Neuilly jest mocno zróżnicowane etnicznie, kulturowo i religijnie. Przeważają tu imigranci z byłych kolonii francuskich. Nie brakuje również Polaków. To właśnie w kościele Saint Baudile, datowanym na 1198 r., w którego progu znajduje się grób jego budowniczego i pierwszego proboszcza – Foulquesa, uczestnika IV wyprawy krzyżowej, swoje miejsce modlitwy ma Wspólnota Polska św. Jana Pawła II, będąca Polską Misją Katolicką w Neuilly-sur-Marne. Nie ma w tym nic nadzwyczajnego, bo takich polskich wspólnot w regionie paryskim i samym Paryżu jest wiele. Również tak stary kościół nie stanowi wyjątku, bo przecież prawie każda francuska wioska i miasteczko mogą się nim pochwalić. Dziwne i zarazem trudne jest jednak to, że ten kościół, dotychczas tętniący życiem, od kilku tygodni jest zamknięty.
O zamknięciu kościołów od 29 października zdecydował prezydent Emmanuel Macron. Od tego dnia zakazano publicznej celebracji nabożeństw. Wyjątkiem są pogrzeby (zwykle bez Mszy św.), na których obecnych może być do 30 osób.
Zamknięcie miejsc kultu zbiegło się czasowo z morderstwem francuskiego nauczyciela Samuela Paty’ego, a także z zamachem w nicejskiej katedrze. Niespodziewanie, gdy zarówno francuscy, jak i polscy duszpasterze szykowali się do transmitowania Mszy św. przez internet, wyjątkowo we Wszystkich Świętych i w Dzień Zaduszny pozwolono katolikom na publiczne uczestnictwo w Mszach św., z zachowaniem wszelkich obostrzeń i z policją przed drzwiami kościoła.
REKLAMA
Polityczne korzyści
Wydaje się, że zamknięcie kościołów było na rękę francuskim władzom. Lepiej zamknąć kościoły niż je cały czas ochraniać. Nawet oficjalny protest Konferencji Episkopatu Francji oraz zaskarżenie decyzji do francuskiej Rady Stanu, będącej najwyższym francuskim organem opiniującym zarządzenia i ustawy, nic nie pomogły. Zamknięcie kościołów jest o tyle dziwne, że mimo narodowej kwarantanny ulice i metro żyją tak jak przedtem, markety są pełne ludzi, a przedszkola i szkoły działają normalnie.
I w tym momencie stała się rzecz nadzwyczajna – do boju o powrót Mszy św. ruszyli zwykli francuscy katolicy. W internecie zbierano podpisy pod petycją do władz, powołując się na wolność wyznawanej wiary. Zebrano ponad 100 tys. podpisów! Mimo zakazu gromadzenia się wielu katolików modliło się w niedzielę 15 listopada przed pustymi kościołami w Paryżu, czym dawali wyraz swoim pragnieniom powrotu do publicznych celebracji. W laickiej Francji takie zachowania nie są oczywiste.
Nastroje nie są więc zbyt radosne. Ludziom brakuje Mszy św., spotkań w gronie parafialnym czy choćby tylko rodzinnym, bo takie są też zakazane. Zabroniono nawet katechezy, która odbywała się w soboty w budynkach parafialnych. Wierzących ucieszyła wiadomość, że pozwolono na otwieranie kościołów na prywatną modlitwę. Każdy mieszkający nie dalej niż 1 km od kościoła może go odwiedzić w ramach spaceru, który może trwać maksymalnie godzinę dziennie, ale z obowiązkowym poinformowaniem o celu oraz godzinie opuszczenia swojego mieszkania. Wydaje się to tylko formalnością, ale kontrole tych oświadczeń są coraz częstsze, a mandaty za ich nieposiadanie bardzo wysokie.
Co mówią ludzie?
Ksiądz Jacques, proboszcz w Neuilly, zapytany, jak odbiera tę sytuację, mówi: – Z wielkim żalem i pewnym niezrozumieniem. Mimo interwencji naszych biskupów nie możemy odprawiać Mszy św. publicznie. Ponieważ nie mamy wyboru, musimy podjąć wyzwania, znaleźć nowe sposoby wspierania parafian przez wprowadzanie innowacji. Zmiana naszych przyzwyczajeń popycha nas do większej kreatywności i pozwala się prowadzić Duchowi Świętemu.
REKLAMA
Maronicki ksiądz Charbel, kapłan libańskiego pochodzenia, posługujący w miejscowej wspólnocie, dodaje: – To zamknięcie pozbawia nas możliwości świętowania we wspólnocie Zmartwychwstałego. Najbardziej brakuje mi wspólnot, jako Ciała Chrystusa. Chociaż wszystkie moje Msze św. odprawiane są dla każdego członka parafii i w łączności z nim, to zdaję sobie sprawę, jak bardzo bycie kapłanem zależy od obecności każdego z wiernych na Mszy św.
Pani Irena, seniorka we wspólnocie polskiej w Neuilly, choć cierpi na fizyczne dolegliwości związane z wiekiem, twierdzi, że jeszcze więcej bólu sprawia jej niemożność pójścia do kościoła na Mszę św. Modli się zatem codziennie o to, byśmy mogli wrócić do świątyń. Boli ją to, co się dzieje we Francji, ale równie mocno to, co obecnie dzieje się w Polsce.
Z kolei mieszkający w Neuilly polski poeta Cezary Dobies przekonuje: – Msza św. dla katolika jest czymś wyjątkowym, zawsze miała szczególne znaczenie w chwilach najcięższych. Odprawiano ją w czasach zarazy, głodu, wojny i wielkiego okrucieństwa. Kiedy człowiek nie miał nadziei, wówczas Msza św. była dla niego otuchą. Dlatego w systemach totalitarnych zakazywano jej odprawiania. W obozach koncentracyjnych zabijano człowieka, nie dając mu jej. Nietrudno dzisiejsze zakazy odprawiania Mszy św. porównywać do bezprawia w najokrutniejszych czasach, skoro chrześcijanina pozbawia się nadziei i doprowadza się go przez to prawo do depresji. Człowiek myślący zada sobie pytanie: jaki cel mieli ci, którzy wprowadzili zakaz odprawiania Mszy św.? Czy może zakaz ten nie jest wynikiem cichej, ale skutecznej walki z Kościołem i wiernymi, a epidemię COVID-19 wykorzystuje się w tej walce?
REKLAMA
Ostatnio jednak pojawiło się światełko nadziei, że ceremonie religijne będą się mogły odbywać od 1 grudnia, o ile pozwoli na to sytuacja epidemiczna i pod warunkiem przestrzegania protokołu sanitarnego. Jest to radosna wiadomość, bo wielu z nas miało już wizję Bożego Narodzenia bez Mszy św. Nawet zlaicyzowane francuskie społeczeństwo nie może sobie wyobrazić tego dnia bez wspólnej kolacji przeciągającej się do późnych godzin nocnych w licznym gronie rodzinnym.
Wszyscy czekamy i, podobnie jak w Polsce, śledzimy statystyki zachorowań i zgonów. Liczby te są tu, we Francji, dużo wyższe niż w naszej ojczyźnie. Żyjemy więc nadzieją, która zawieść nie może. Ufamy, że francuskie zamknięcie odmieni się już wkrótce w otwarcie.
Autor jest duszpasterzem Polskiej Misji Katolickiej we Francji",Ks. Michał Biedak,https://www.niedziela.pl/numer/2020/48,homilia,https://www.niedziela.pl/artykul/150964/nd/Francja-domaga-sie-Mszy
Obserwator,"W Rzymie zmarł nestor włoskiej Polonii Stanisław August Morawski. Jednym z jego polskich przyjaciół był prof. Jerzy Miziołek, który wspomina swojego przyjaciela w rozmowie z Włodzimierzem Rędziochem.","HISZPANIA
Seks dla dzieci
Blisko 1,5 mln podpisów zebrano pod petycją przeciwko projektowi ustawy reformy oświaty, która wprowadza w szkołach m.in. zajęcia z tzw. edukacji seksualnej dla dzieci od 6. roku życia. Nowe przepisy forsuje Isabel Celaá, szefowa resortu oświaty i kształcenia zawodowego Hiszpanii, jako projekt ustawy o oświacie (Lomloe). Prace nad nowymi przepisami wstrzymały zawirowania w polityce hiszpańskiej i wybuch epidemii COVID-19, jednak w połowie roku rządowi Sancheza udało się przekonać deputowanych z Katalonii i Kraju Basków oraz mniejszych ugrupowań lewicowych do dalszych prac nad tym projektem. Opozycja twierdzi, że jest on próbą narzucenia przez rząd prymatu państwa nad oczekiwaniami rodziców wobec roli szkoły.
Potwierdziły to słowa Isabel Celeá, że „dzieci nie należą do swoich rodziców” i „tylko państwo może decydować o programie nauczania”. Projekt przewiduje nauczanie na zajęciach dzieci m.in. technik seksualnych, metod antykoncepcji, a także zagadnień dotyczących mniejszości seksualnych.
j.k.
WATYKAN
Pomóżmy... Bogu
Hasłem obchodzonego po raz czwarty w Kościele Światowego Dnia Ubogich były słowa zaczerpnięte z Mądrości Syracha: „Wyciągnij rękę do ubogiego” (Syr 7, 32). Zdaniem kard. Konrada Krajewskiego, słowa te mogą się wyrażać w najprostszych gestach: rozmowie z drugim człowiekiem, poświęceniu mu czasu, ale także w jałmużnie zaspokajającej jego codzienne potrzeby. Ważne jest – zaleca kard. Krajewski – aby podzielić się z bliźnim sobą samym, nie tylko tym, co się ma; prawdziwa jałmużna powinna boleć, czyli powinna nas kosztować. – Pomagając drugiemu człowiekowi, pomagam samemu Bogu. Wyciągając rękę do drugiego człowieka, wyciągam rękę do samego Boga. On potrzebuje moich dłoni. On potrzebuje mojego intelektu. On potrzebuje moich talentów, które od Niego otrzymałem, aby były one dzielone z innymi. Chyba jako człowiek jestem najpiękniejszy wtedy, gdy służę Bogu w drugim człowieku – powiedział kard. Konrad Krajewski.
REKLAMA
w.d.
MEDIA
Nie tędy droga
Media społecznościowe to nie droga do nieba – uważa koptyjski patriarcha Tawados II. Są one „jak nóż, którego można użyć zarówno do jedzenia, jak i do zabijania” – stwierdził w okolicznościowym przemówieniu. Niepokój koptyjskiego Kościoła prawosławnego wzbudzają liczne przypadki zakładania fałszywych profili mnichom i mniszkom. Używane one były do oszustw, a nawet do prób wabienia młodocianych i ich wykorzystania seksualnego. Patriarcha podkreślił, że każdy z nas codziennie otrzymuje od Boga dar w postaci 24 godzin. – Jeśli spędzisz większość tego czasu w internecie, to tak, jakbyś wyrzucił ten skarb – powiedział. W naszych czasach nie można się obejść bez korzystania z nowoczesnych urządzeń technologicznych, ale powinno się z nich korzystać świadomie i mądrze. Zdaniem patriarchy, problemem jest nadużywanie internetu przez duchownych, np. przez dawanie upustu klerykalnemu narcyzmowi. – Z tym zjawiskiem muszą się mierzyć wspólnoty na całym świecie, ale ostatnio także Kościoły Wschodu – powiedział patriarcha, który ratyfikował 12 zasad korzystania z internetu przez mnichów koptyjskich.
w.d.
ARMENIA
Pomoc dla Ormian
Trwa exodus Ormian z Górskiego Karabachu do Armenii. W wyniku konfliktu zbrojnego utracili oni dobytek całego życia i potrzebują pilnej pomocy. Ormiański Kościół katolicki wziął pod opiekę 8 tys. uchodźców i choć sam jest ubogi, udostępnił im domy parafialne, ośrodki, a nawet klasztory.
Pomóc możne każdy, kierując wpłatę na konto Caritas Polska: 19 1160 2202 0000 0003 5899 2030 z dopiskiem „Armenia”.
j.k.
#REDWEEK
W kolorze krwi
Kościoły, zabytkowe budynki i pomniki na całym świecie były oświetlone na czerwono. To protest przeciwko niekończącym się prześladowaniom chrześcijan. Akcja, organizowana przez Pomoc Kościołowi w Potrzebie, trwała przez tydzień. Thomas Heine-Geldern, przewodniczący tego papieskiego stowarzyszenia, wyjaśnił, że ta inicjatywa miała być znakiem wyznawców Chrystusa – najbardziej prześladowanej religii na świecie – którzy mają zamknięte usta. Czerwone kościoły miały wyrażać ich krzyk sprzeciwu. Inicjatywa #RedWeek rozpoczęła się w Austrii od wiedeńskiej katedry św. Szczepana, budynku parlamentu i ponad 50 innych kościołów w stolicy. Na czerwono oświetlono m.in. Koloseum w Rzymie, bazylikę Notre Dame w Montrealu, a także pomnik Chrystusa Odkupiciela w Rio de Janeiro.
REKLAMA
j.k.
USA
Wsparcie Trójmorza
Izba Reprezentantów, głosami zarówno republikanów, jak i demokratów, przyjęła rezolucję, która wspiera Inicjatywę Trójmorza. Uchwała jest ważna, ale ma przede wszystkim wymiar symboliczny. Dokument mówi z uznaniem m.in. o wysiłkach na rzecz zwiększenia niezależności energetycznej i połączeń infrastrukturalnych w regionie i pośrednio wzmacnia bezpieczeństwo USA oraz całej Europy. Przypomina też o zobowiązaniu USA – przekazania 1 mld USD na Fundusz Trójmorza.
Projekt uchwały powstał z inicjatywy Marcy Kaptur, demokratki z Ohio od lat zaangażowanej w sprawy Europy Środkowej i Wschodniej. Mowa w nim także o komunistycznych rządach w tej części Europy i spadku po nich w postaci braków w infrastrukturze energetycznej i transportowej, szczególnie na linii północ – południe. W uchwale czytamy, że taka sytuacja powoduje nadmierne uzależnienie regionu od Rosji – energetyczne i polityczne. Uchwała jest też zachętą do realizacji wspólnych projektów energetycznych, infrastrukturalnych i cyfrowych oraz do poszerzenia współpracy o m.in. Ukrainę, Mołdawię czy Bałkany Zachodnie.
Trójmorze powstało w 2015 r. z inicjatywy prezydentów Polski i Chorwacji. Obecnie do grupy należy 12 państw UE leżących między Adriatykiem, Bałtykiem i Morzem Czarnym. Więcej o Trójmorzu – na str. 46.
w.d.
MOŁDAWIA
Teraz kobieta
Prozachodnia była premier Mołdawii Maia Sandu wygrała wybory prezydenckie w tym kraju z wynikiem prawie 56% głosów. Będzie ona pierwszą w historii Mołdawi kobietą na tym stanowisku. Tuż po wyborach Sandu zapowiedziała, że zamierza dążyć do zjednoczenia wszystkich Mołdawian, podzielonych przez politykę w ostatnich latach, i skupić się na poprawie kondycji mołdawskiej gospodarki. Dotychczasowy prorosyjski prezydent Igor Dodon, mimo wcześniejszych zapowiedzi, że wezwie wyborców do obrony swoich głosów, zaapelował, by zachowali spokój. Sandu, kierująca centroprawicową Partią Działania i Solidarności (PAS), w przeszłości była ministrem edukacji, a także, krótko, premierem. Swoją kampanię prowadziła pod hasłem: „Czas dobrych ludzi”; wzywała rodaków do wspólnej budowy europejskiej Mołdawii – bez oligarchów i korupcji. Jest zwolenniczką prowadzenia prozachodniej polityki kraju, m.in. rozwoju opartego na środkach z UE i międzynarodowych instytucji, chociaż deklaruje, że zamierza utrzymywać poprawne relacje również z faworyzowaną przez Dodona Moskwą.
REKLAMA
j.k.
ETIOPIA
Kryzys na pełną skalę
Wysoki Komisarz Narodów Zjednoczonych ds. Uchodźców (UNHCR) ostrzegł, że dochodzi tam do „kryzysu humanitarnego na pełną skalę”. Około 30 tys. osób uciekło przed ciężkimi walkami do sąsiedniego Sudanu. Od początku listopada w regionie Tigraj na północy Etiopii trwa konflikt zbrojny między rządem federalnym a władzami prowincji. Siły federalne kontynuują ofensywę na stolicę Tigraju – Makalle, lecz zaprzeczają, by walki miały podłoże etniczne. Pacyfikacja Tigrajczyków to jednak od dawna cel rządzących obecnie w Addis Abebie Oromów – największej grupy etnicznej. Od czasu, gdy w 2018 r. Oromowie przejęli władzę z rąk Tigrajczyków, ci drudzy są sukcesywnie odsuwani od władzy federalnej. W 2019 r. Front Wyzwolenia Narodu Tigrajskiego (TPLF) opuścił demonstracyjnie koalicję rządową.
Teraz jednak Etiopia stoi na krawędzi pełnej wojny domowej. Do ofensywy wojsk federalnych miało dojść po ataku na jedną z jego baz przez TPLF. Premier Etiopii Abiy Ahmed Ali, laureat Pokojowej Nagrody Nobla w 2019 r., określił ofensywę jako kampanię mającą przywrócić praworządność w północnym stanie.
REKLAMA
w.d.
BIAŁORUŚ
Sposób na opozycję
Reżim Łukaszenki znalazł najpewniej nowy sposób na opozycję. Niepokornej, aktywnej politycznie dzielnicy Mińska – Nowaja Barawaja wyłączono na 2 dni wodę i ogrzewanie. Obrońcy praw człowieka mówią o wyniesieniu represji na nowy poziom. Szef Białoruskiego Komitetu Helsińskiego Aleh Hułak uznał to za „złamanie podstawowego prawa człowieka w odpowiedzi na postawę ludzi w celu zmuszenia ich do rezygnacji ze swoich przekonań i wolności słowa”. Dzielnica ta wyróżniała się aktywnością polityczną jeszcze podczas kampanii przed wyborami prezydenta 9 sierpnia. Organizowano tam poparcie dla opozycyjnych kandydatów na prezydenta, dla zatrzymanych itp.
j.k.
ZIEMIA ŚWIĘTA
W okrojonej formie
Adwent i Boże Narodzenie będą w tym roku obchodzone w Betlejem w okrojonej formie i z ograniczoną liczbą uczestników – informuje burmistrz Betlejem Anton Salman. Stwierdził, że trwająca pandemia COVID-19 zmusza do zapewnienia najwyższego stopnia bezpieczeństwa i prewencji. Dlatego poprzedzające Boże Narodzenie uroczystości zostaną zredukowane do tych „najważniejszych”: zapalenia świateł na choince, kiermaszu świątecznego i procesyjnego przejścia patriarchów na plac Żłóbka przed Bazyliką Narodzenia Pańskiego. Uroczystości będą transmitowane przez telewizję oraz media społecznościowe. Burmistrz i minister zdrowia informują mieszkańców miasta o podjętych środkach chroniących przed zarażeniem koronawirusem, z których jednym jest unikanie zgromadzeń. Choć nie będzie całkowitego zakazu przyjazdu dla gości z zagranicy w czasie świątecznym, to jednak ich liczba będzie bardzo ograniczona.
j.k.
BADANIE
Zaciskanie pasa
W czasie pandemii zaciskamy pasa. Wydatki ograniczyło aż 61% Polaków – tak wynika z badania Barometr oszczędności. Ponad 43% postępuje tak z powodu wzrostu cen produktów i usług, a 35% – ze względu na spodziewane podwyżki.
REKLAMA
Autorzy badania IMAS International dla Krajowego Rejestru Długów wskazali, że epidemia zmusiła konsumentów do rezygnacji m.in. z usług fryzjerskich oraz kosmetycznych (35%), kupowania artykułów do pielęgnacji i perfum (34%). Mniej pieniędzy na odzież i obuwie przeznacza jedna trzecia respondentów. Co 5 badany zredukował wydatki na jedzenie. 38% ankietowanych nie kryje, że ich sytuacja finansowa się pogorszyła, ale ponad połowa twierdzi, że pozostała bez zmian, a 6,2% uważa, że jest lepsza. Analitycy zaznaczają, że Polacy starają się panować nad wydatkami – 39% osób bardziej kontroluje swoje finanse niż wcześniej.
j.k.
PERU
Trzeci prezydent
Francisco Sagasti – peruwiański parlamentarzysta z centrowej Partido Morado został trzecim w ciągu tygodnia prezydentem – po tym, jak poprzedni tymczasowy prezydent zrezygnował w wyniku protestów w kraju, a wcześniej głowa państwa została usunięta ze stanowiska w drodze impeachmentu. 76-letni Sagasti uzyskał wystarczającą liczbę głosów, by stanąć na czele kongresu. Nowe wybory prezydenckie w Peru zostały rozpisane na kwiecień 2021 r. Przed Sagastim tymczasowym prezydentem był Manuel Merino, który zrezygnował 5 dni po zaprzysiężeniu. Do protestów w Peru doprowadziło usunięcie Martina z urzędu Vizcarry, który cieszył się dużą popularnością w kraju, ale ponieważ próbował wprowadzić drastyczne środki antykorupcyjne i ograniczyć immunitet parlamentarny, zjednoczył przeciwko sobie parlamentarzystów i musiał odejść. Sagasti ma za zadanie ustabilizować sytuację w kraju, który – w związku ze skutkami pandemii COVID-19 – dozna największej recesji gospodarczej w ostatnich 100 latach.
w.d.
PAPIEŻ DO POLAKÓW
Przykład bł. Karoliny
W słowach skierowanych do Polaków papież Franciszek odwołał się do postaci bł. Karoliny Kózkówny – dziewicy i męczennicy – której wspomnienie liturgiczne było obchodzone 18 listopada. – Jako 16-letnia dziewczyna poniosła śmierć męczeńską, broniąc ślubu czystości. Swoim przykładem, również dzisiaj, wskazuje ona, szczególnie młodym, wartość czystości, szacunku dla ludzkiego ciała oraz godności kobiety – podkreślił papież.
j.k.
NOWA ZELANDIA
Twarzowy hidżab
Policja wprowadza do swojego oficjalnego munduru hidżab, aby zachęcić muzułmanki do wstąpienia w jej szeregi. Rzecznik policji powiedział, że wprowadzenie hidżabu ma na celu stworzenie inkluzywnej służby, która odzwierciedlałaby zróżnicowanie społeczeństwa kraju. Jak podała nowozelandzka policja, prace nad opracowaniem hidżabu dla policjantek rozpoczęły się pod koniec 2018 r. Możliwość noszenia hidżabu oferują już m.in. londyńska Metropolitan Police i szkocka policja. Pierwszą osobą, która będzie nosiła nowy mundur w Nowej Zelandii, została rozpoczynająca służbę Zeena Ali. W rozmowie z dziennikarzami powiedziała, że zdecydowała się dołączyć do policji po zamachach na meczety w Christchurch. – W policji potrzeba więcej muzułmanek, które wspierałyby ludzi – stwierdziła.
j.k.",,https://www.niedziela.pl/numer/2020/48,rozmowa,https://www.niedziela.pl/artykul/150954/nd/Obserwator
COMECE: odzyskać nadzieję i budować solidarność,"Do odzyskania nadziei i budowania solidarnych relacji wzywa Komisja Episkopatów Wspólnoty Europejskiej (COMECE). Biskupi wystosowali 18 listopada orędzie do instytucji i państw członkowskich Unii Europejskiej ""w tym trudnym i niepewnym momencie historycznym wywołanym przez pandemię Covid-19"". „Dążymy do budowania powszechnego braterstwa, które nikogo nie wyklucza"" - czytamy w orędziu.","W świetle niedawno opublikowanego listu papieża Franciszka z okazji 50. rocznicy nawiązania relacji dyplomatycznych Watykanu ze Wspólnotą Europejską i obecności Stolicy Apostolskiej jako obserwatora w Radzie Europy przesłanie COMECE dotyczy walki z Covid-19 i wspólnych wysiłków dla przezwyciężenia pandemii. Biskupi UE wzywają wszystkich ""do zapewnienia uczciwej, sprawiedliwej i ukierunkowanej na ludzi odbudowy"".
Biskupi zapewniają, że Kościół katolicki w Unii Europejskiej potwierdza swoje pełne zaangażowanie w budowę Europy wraz z jej podstawowymi wartościami „solidarności, wolności, nienaruszalności godności ludzkiej, demokracji, praworządności, równości, ochrony i propagowania praw człowieka tak aby projekt europejski przyniósł pokój i dobrobyt na naszym kontynencie”.
„Wraz z innymi Kościołami siostrzanymi i wspólnotami kościelnymi, z członkami innych tradycji religijnych i ludźmi dobrej woli Kościół katolicki w Europie dąży do budowania powszechnego braterstwa, które nikogo nie wyklucza” - czytamy w dokumencie.
REKLAMA
""W tym trudnym i bolesnym czasie Kościół katolicki wzywa nas wszystkich, w tym instytucje UE i rządy, do działania w duchu solidarności i nadziei, jedności i dialogu, zaufania i odpowiedzialności. Nasza wiara wzywa nas do wyjścia poza siebie i do traktowania innych, zwłaszcza tych, którzy cierpią i żyją na marginesie naszego społeczeństwa, jako braci i siostry oraz do bycia gotowymi oddać za nich nasze życie"" - napisali biskupi UE.
Dokument powstał z inicjatywy COMECE podczas pierwszego spotkania przewodniczących Konferencji Episkopatów krajów Unii Europejskiej 30 września 2020 r.","tom (KAI)
/Bruksela",https://www.niedziela.pl/numer/2020/5,COMECE,https://www.niedziela.pl/artykul/61216/COMECE-odzyskac-nadzieje-i-budowac
Obserwator,"Zapraszam wszystkich ludzi dobrej woli i wszystkich ludzi wierzących do tego, byśmy szczególnie w tę niedzielę i przez cały ten tydzień znowu ożywili w sobie wielkie wołanie do Pana żniwa o nowe powołania kapłańskie i zakonne – powiedział bp Andrzej Przybylski, delegat Konferencji Episkopatu Polski ds. Powołań, z okazji Niedzieli Dobrego Pasterza, która przypada 30 kwietnia. Rozpoczyna ona Tydzień Modlitw o Powołania kapłańskie, zakonne i misyjne.","INSTYTUTY ZAKONNE
Za zgodą Watykanu
Biskupi diecezjalni mogą powoływać na swoim terytorium instytuty życia konsekrowanego jedynie po wcześniejszym uzyskaniu pisemnej zgody Watykanu. Listem apostolskim Authenticum charismatis papież Franciszek wprowadził w tym względzie zmianę w kodeksie prawa kanonicznego. Dotychczas biskupi byli zobowiązani jedynie do konsultacji ze Stolicą Apostolską. Papież przypomniał, że w adhortacji Vita consecrata jest zapis, iż żywotność nowych instytutów i stowarzyszeń „musi zostać potwierdzona przez władzę kościelną, która winna przeprowadzić odpowiednie badania, pozwalające ocenić autentyczność celów inspirujących ich działalność, a zarazem uniknąć nadmiernego mnożenia się instytucji o podobnym charakterze, z czym związane jest ryzyko szkodliwego podziału na zbyt małe grupy”.
j.k.
NACISKI UE
Ukryte cele
Jednym z ukrytych celów strategii UE na rzecz równości osób LGBT jest zmuszenie wszystkich państw europejskich do uznawania rodzicielstwa „tęczowych”. Komisja podkreśla, że choć w ciągu ostatnich lat w UE osiągnięto postęp dotyczący równości wobec osób homoseksualnych, to nadal się je dyskryminuje. Proponowana unijna strategia zakłada m.in. rozszerzenie listy przestępstw w UE o homofobiczną mowę nienawiści i przestępstwa z nienawiści oraz przedstawienie przepisów dotyczących wzajemnego uznawania rodzicielstwa m.in. w sytuacjach transgranicznych.
Wiceszefowa KE Vera Jourova przekonuje, że „celem jest objęcie nowymi regulacjami całej Unii”. W Polsce oraz w kilku innych krajach UE nie ma prawnie małżeństw jednopłciowych, ale w 21 państwach członkowskich rozwiązania dopuszczające tego typu związki istnieją. Kilka krajów dopuszcza też adopcję dzieci przez osoby będące w związkach jednopłciowych. KE wskazała, że takie więzi rodzinne nie zawsze są uznawane przy przekraczaniu granic.
j.k.
KOREA POŁUDNIOWA
Całkowicie oddzieleni
W kompleksie katedralnym w Myeongdong w Seulu konfesjonały zostały zamknięte w lutym 2020 r. z powodu pandemii COVID-19. Teraz koreański Kościół zmodernizował swoje konfesjonały. Odizolowana została przestrzeń między penitentem a spowiednikiem, zamontowane zostały szkło akrylowe, wentylacja zewnętrzna, która zapobiega przenoszeniu się koronawirusa, oraz automatyczna dezynfekcja po każdej spowiedzi – oto nowe wyposażenie konfesjonałów w katedrze w Seulu. Ksiądz Matthias Young-yup Hur, rzecznik archidiecezji seulskiej, pomysł udoskonalonych konfesjonałów uznał za sposób stawienia czoła bardzo trudnym czasom. – Ponowne otwarcie w pełni wyposażonych konfesjonałów jest częścią naszych starań o pomoc duszpasterską dla wiernych – powiedział. – Chcemy przekształcić kryzys w szansę. Mamy nadzieję, że pojawią się inne skuteczne inicjatywy w dziedzinie duszpasterstwa również w późniejszym czasie.
REKLAMA
j.k.
AUDIENCJA
Człowiek dla drugich
W pozdrowieniach po zakończeniu audiencji papież Franciszek odniósł się do raportu dotyczącego byłego kardynała Theodore’a McCarricka. Zapewnił jeszcze raz o swojej bliskości z ofiarami wszelkich nadużyć oraz o zaangażowaniu Kościoła w zwalczanie tej formy zła. Papież przypomniał, że św. Marcin z Tours charakteryzował się wielkim miłosierdziem dla najbiedniejszych i marginalizowanych. – Niech jego przykład uczy nas bycia coraz odważniejszymi w wierze oraz hojnymi w miłości – powiedział Franciszek. Życzył też wszystkim, by Duch Święty oświecał ich umysły oraz wspierał w trudnych chwilach.
j.k.
POSTĘPY POSTĘPU
Erotyczne gry dla dzieci
Hiszpańskie władze planują wprowadzenie obowiązkowej edukacji seksualnej dla dzieci od 6. roku życia. Dotychczas po raz pierwszy z tym przedmiotem stykali się uczniowie w wieku 12 lat, choć różnie to regulowały poszczególne regiony autonomiczne. Region Nawarry już 2 lata temu w ramach kuriozalnego programu Skolae wprowadził „erotyczne gry dla dzieci” dla przedszkolaków. Mimo pandemii socjalistyczno-komunistyczny rząd pracuje nad ustawą zwaną Ley Celaa (od nazwiska szefowej resortu oświaty), która sprawi, że również małe dzieci będą objęte obowiązkową nauką z zakresu seksualności. Projekt zakłada upowszechnianie wśród dzieci: równości płci, edukacji dla pokoju, edukacji dla odpowiedzialnej konsumpcji i zrównoważonego rozwoju oraz edukacji seksualnej dla zdrowia.
REKLAMA
j.k.
ARMENIA-AZERBEJDŻAN
Wygrała... Rosja
Wojna o Górski Karabach, która trwała półtora miesiąca, zakończyła się sukcesem Rosji, która w niej nie uczestniczyła, a przyczyniło się do tego zwycięstwa podpisanie porozumienia o zawieszeniu broni. Na jego mocy między: Azerbejdżanem, Armenią, Rosją i Turcją, w rejonie Górskiego Karabachu pojawi się prawie 2 tys. żołnierzy z Rosji w ramach tzw. sił pokojowych. Wojska te mają pilnować linii rozgraniczenia Karabachu oraz trasy wiodącej z eksklawy Nachiczewan do Azerbejdżanu. Rosjanie mają pozostać w regionie przez 5 lat, z możliwością przedłużenia tego okresu. Porozumienie zakłada, że Armenia ma przekazać Azerbejdżanowi obszary m.in. wokół Górskiego Karabachu, dlatego Azerowie mogą mówić o taktycznym zwycięstwie. Ani dla nich, ani dla Ormian nie jest dobre silne wzmocnienie wpływów Rosji w tym regionie. To ograniczenie ich suwerenności. Azerbejdżan okazuje radość, że otrzymał część straconych ziem, ale to tylko emocje. Teraz Rosja będzie mieć wpływ na wszystkie rurociągi prowadzące z tego państwa. Wcześniej była obecna tylko w Armenii (miała tam bazę wojskową i rosyjskie posterunki), teraz będzie także w Azerbejdżanie. Jednym z celów Rosji było osłabienie pozycji premiera Nikola Paszyniana, który prowadził Armenię na drogę demokracji kosztem sił prorosyjskich. Armia ormiańska odpierała ataki ze strony Azerbejdżanu, Turcji i najemników z Bliskiego Wschodu przez półtora miesiąca. Paszynian zastrzegł, że zgodził się na porozumienie i związane z tym straty terytorialne ze względu na zdanie armeńskich dowódców. Także przywódca Republiki Górskiego Karabachu Arajik Harutiunian przyznał, że podpisane porozumienie było nieuniknione wobec sytuacji na froncie.
REKLAMA
w.d.
FRANCJA
Francuzi domagają się Mszy św.
W Strasburgu, Bordeux, Nantes, Hauts-de-Seine, Valence, Wersalu, Rouen, Poitiers i innych miastach w niedzielę 15 listopada setki francuskich katolików modliło się przed zamkniętymi z powodu lockdownu kościołami, domagając się ich otwarcia i celebracji niedzielnych Mszy św. Akcja katolików rozpoczęła się już 2 dni wcześniej. Decyzją ministra spraw wewnętrznych Géralda Darmanina w pobliżu kościołów rozmieszczone zostały patrole policji, które miały interweniować w przypadku łamania zasad lockdownu. 13 listopada minister ostrzegł, że nie chce wysyłać policji i żandarmerii, aby karać wiernych zebranych przed kościołami, ale „jeśli będzie to czynność powtarzająca się i wyraźnie sprzeczna z prawem, tak się stanie”. Protesty odbywały się za zgodą lokalnych władz, pod warunkiem ograniczenia ich do 500 uczestników.
Francuski episkopat oraz część wiernych nie akceptuje administracyjnego zakazu odprawiania Mszy św. z udziałem wiernych, który obowiązuje we Francji od 3 listopada.
Jak poinformował regionalny dziennik Sud Ouest, w Bordeaux, gdzie przed katedrą św. Andrzeja zebrało się ok. 300 katolików, kilku organizatorów niedzielnych modlitw zostało wezwanych następnego dnia na komisariat z powodu złamania zasady świeckości.
16 listopada francuski episkopat podjął rozmowy z MSW na temat możliwości uchylenia zakazu celebrowania Mszy św. z udziałem wiernych.
m.k.
WROCŁAW
Syn Wileńszczyzny
We wspomnienie Matki Bożej Miłosierdzia – Ostrobramskiej zmarł pochodzący z Wileńszczyzny kard. Henryk Gulbinowicz.
Urodził się w 1923 r. w Szukiszkach (archidiecezja wileńska). W 1944 r. rozpoczął studia w Metropolitalnym Wyższym Seminarium Duchownym w Wilnie, przeniesionym w 1945 r. do Białegostoku. Został wyświęcony na kapłana 18 czerwca 1950 r. w Białymstoku. W lutym 1970 r. otrzymał święcenia biskupie z rąk kard. Stefana Wyszyńskiego. W styczniu 1976 r. został mianowany arcybiskupem metropolitą wrocławskim. Gdy w Polsce został wprowadzony w 1981 r. stan wojenny, jako biskup wrocławski zaangażował się w pomoc nad internowanymi, więźniami i biednymi. Wspierał dolnośląską Solidarność. 25 maja 1985 r. został kardynałem.
REKLAMA
Nuncjatura Apostolska w Polsce w wydanym 6 listopada br. komunikacie poinformowała o zastosowaniu środków dyscyplinarnych wobec 97-letniego kard. Henryka Gublinowicza. Nie mógł on uczestniczyć w żadnej celebracji ani spotkaniu publicznym, miał zakaz używania insygniów biskupich, został też pozbawiony prawa do nabożeństwa pogrzebowego i pochówku w katedrze.
„Ufam, że Stolica Apostolska zbadała tę sprawę bardzo rzetelnie, a podjęte decyzje mają stanowić nie tyle sąd nad jego osobą, ile być wyrazem ludzkiej uczciwości wobec osób, które w przeszłości doznały krzywd i cierpienia. Przede wszystkim tym osobom należy się słowo «przepraszam»” – napisał abp Józef Kupny w liście do duchowieństwa i wiernych archidiecezji wrocławskiej.
– Jedynym programem naszego postępowania jest Ewangelia, a tym, który wyznacza zasady, jest Jezus Chrystus, nasz Mistrz, Pan i Zbawiciel – podkreślił arcybiskup.
ks. m.f.",,https://www.niedziela.pl/numer/2020/47,kapłaństwo,https://www.niedziela.pl/artykul/150887/nd/Obserwator
Wenezuela: wyraźny wzrost powołań kapłańskich,Wenezuela cieszy się obecnie znacznym wzrostem powołań kapłańskich. Na roku propedeutycznym oraz na studiach z zakresu filozofii i teologii znajduje się ponad 800 alumnów. „Posługa promowania powołań kapłańskich przyniosła swoje owoce w naszym kraju” – podkreślają biskupi.,"Historia Wenezueli sięga zamierzchłych czasów. W okresie prekolonialnym tereny te były zamieszkiwane przez Indian, którzy żyli na tym terytorium od okresu wielkich migracji po ostatniej epoce lodowcowej. Jednakże w pojęciu zachodniego historycyzmu, historia Wenezueli rozpoczęła się w momencie, kiedy to pierwszy Europejczyk – Krzysztof Kolumb po raz pierwszy zobaczył półwysep Paria. Ujrzawszy to wspaniałe miejsce, nazwał go „ziemią łaski”. Określenie tego wielkiego odkrywcy dobrze obrazuje obecny czas dla Kościoła katolickiego na tych terenach. Pomimo kryzysu społecznego i gospodarczego, którego doświadcza obecnie Wenezuela, dodatkowo pogłębionego przez COVID-19, Kościół cieszy się obecnie licznymi powołaniami na pierwszych latach formacji. W 21 istniejących seminariach, z których trzy są wyłącznie propedeutyczne, znajduje się 186 seminarzystów w formacji przygotowawczej, 328 na filozofii i 290 na teologii.
„Seminaria diecezjalne, poprzez różne działania promujące powołania, starały się pomóc młodym ludziom w rozeznawaniu i wyborze życiowej drogi” – wyjaśniają hierarchowie Wenezueli. Mimo że w tym roku liczba powołań w Wenezueli wyraźnie wzrosła, biskupi uważają, że potrzeba jeszcze więcej szafarzy słowa Bożego i Eucharystii, aby odpowiedzieć na potrzeby duszpasterskie całego kraju, „zwłaszcza na obszarach najbardziej oddalonych i peryferyjnych”.

PODZIEL SIĘ CYTATEM
Pojawienie się powołań, specyficznych dla każdego regionu, jest faktem godnym uwagi. W szczególności w wikariacie apostolskim w Caroní (północna Wenezuela), gdzie obecnie przebywa pięciu seminarzystów z grupy etnicznej Pemon. Plemię to zamieszkuje tereny współczesnej Wenezueli, Brazylii i Gujany. Są oni w zasadzie myśliwymi, rybakami i rolnikami, specjalizującymi się w uprawie bawełny. Chociaż w latach trzydziestych XX wieku istniało już miejscowe seminarium duchowne dla rdzennych mieszkańców Amazonii, zostało ono zamknięte z powodu braku powołań.","Eryk Gumulak SJ
/vaticannews
/Caracas (KAI)",,powołanie,https://www.niedziela.pl/artykul/61190/Wenezuela-wyrazny-wzrost-powolan
"Przewodniczący Episkopatu Włoch, ciężko chory na Covid-19 apeluje: Eucharystia musi być w centrum życia","Pod koniec października u przewodniczącego Konferencji Episkopatu Włoch kardynała Gualtiero Bassettiego wykryto koronawirusa. Kilka dni później trafił on do szpitala, gdzie jego stan zaczął się gwałtownie pogarszać. 3 listopada purpurata przeniesiono na oddział intensywnej terapii, a sekretarz generalny Konferencji Episkopatu Włoch biskup Stefano Russo wezwał wszystkich katolików w kraju o modlitwę w intencji ciężko chorego hierarchy.","Wiele osób zapamiętało słowa wypowiedziane przez kardynała Bassettiego w okresie pierwszej fali pandemii. Zachęcał on wówczas wiernych do rezygnacji ze Mszy wielkanocnej, nazywając to „czynem wielce szlachetnym”. Uzasadniając to stanowisko, 6 kwietnia w wywiadzie dla „Corriere della Sera” powiedział:

PODZIEL SIĘ CYTATEM
Kościół włoski powziął ten kierunek, bowiem na sercu leży nam przede wszystkim zdrowie wiernych. Dusza i tak jest nieśmiertelna, lecz zamieszkuje w ciele kruchym.
Wielu włoskich publicystów katolickich zarzucało mu wówczas, że nie docenia wagi Eucharystii w życiu człowieka i stawia sprawy doczesne ponad kwestiami dotyczącymi zbawienia. Dlatego tak wielkie zaskoczenie stanowił list, jaki ciężko chory kardynał wysłał do swoich wiernych. Pismo upublicznione zostało na stronach internetowych diecezji Perugia, której hierarcha jest ordynariuszem.
Warto przytoczyć słowa tego listu, bo obrazują one sposób myślenia dostojnika dotkniętego ciężką chorobą i stojącego w obliczu spraw ostatecznych.
O Boże, Tyś jest mym Bogiem! Szukam Cię o świtania! Tak pragnie Ciebie dusza moja. Ciało moje tęskni za Tobą jak zeschła ziemia, sucha i bez wody” (Ps 63).
Tej nocy we śnie znalazłem się w czasach, gdy w seminarium duchownym posługiwał ks. Divo Barsotti. To on nauczył mnie zwracać się do Wszechmocnego tymi słowami od rana: „O Boże, Tyś jest mym Bogiem! Szukam Cię o świtania!”.
Ponieważ jestem odizolowany z powodu pozytywnego testu na Covid-19, mam możliwość przyjmowania codziennie Komunii świętej, która każdego dnia przynoszona jest w małej puszce pobliże drzwi mojego pokoju. To doświadczenie choroby było konieczne, abym uświadomił sobie, jak prawdziwe są słowa Apokalipsy, w których Jezus mówi do anioła Kościoła w Laodycei: „Oto stoję u drzwi i kołaczę: jeśli kto posłyszy mój głos i drzwi otworzy, wejdę do niego i będę z nim wieczerzał, a on ze Mną” (Ap 3,20).
wikipedia.org
Kard. Gualtiero Bassetti
Eucharystia, zwłaszcza w tym trudnym okresie, nie może pozostawać na marginesie naszego życia, ale musi zostać umieszczona z jeszcze większą siłą w centrum życia chrześcijańskiego. Eucharystia jest nie tylko sakramentem, w którym przyjmuje się Chrystusa – dusza jest pełna łaski, a my otrzymujemy rękojmię przyszłej chwały – ale jest duszą świata i punktem odniesienia, w którym skupia się cały wszechświat. Ostatecznie Eucharystia jest «pro mundi salute«, to znaczy dla zbawienia świata, i «pro mundi vita«, dla życia świata (J 6, 51).
REKLAMA
W Eucharystii Jezus odnawia i uobecnia swoją ofiarę paschalną śmierci i zmartwychwstania, ale Jego obecność nie ogranicza się do małego kawałka konsekrowanego chleba. Ten konsekrowany chleb wychodzi poza sam ołtarz, obejmuje cały wszechświat i obejmuje wszystkie problemy ludzkości, ponieważ Ciało Jezusa jest ściśle zjednoczone z mistycznym Ciałem, którym jest cały Kościół. Nie ma takiej sytuacji ludzkiej, w której nie można doszukiwać się Eucharystii. Nawet dramatyczne wydarzenia, których doświadczamy w dzisiejszych czasach we Włoszech – takie jak szybkie rozprzestrzenianie się epidemii, poważny kryzys gospodarczy dotykający wielu pracowników i wiele firm, niepewność naszej młodzieży szkolnej – nie pozostają na zewnątrz Najświętszej Eucharystii. Pamiętam, że ojciec Turoldo nauczał nas tych rzeczy z wielką jasnością. I im dłużej idę poprzez lata, im bardziej staram się ich doświadczyć, tym bardziej czuję, że są prawdziwe. Nie ma pocieszenia, nie ma pokrzepienia, nie ma łez, które nie mają odniesienia do Jezusa w Eucharystii.
To małe przesłanie, które chcę skierować do moich kapłanów, osób konsekrowanych, młodzieży, rodzin i dzieci Archidiecezji. Chciałbym, aby w tym okresie tak wielkiego cierpienia krzyż nie był ciężarem nie do zniesienia, ale krzyżem chwalebnym. Ponieważ słodka obecność Chrystusa i Jego pieszczota w Eucharystii sprawiają, że ramiona krzyża stają się dwoma skrzydłami, jak mawiał Don Tonino Bello, które prowadzą nas do Jezusa.
W istocie wierzę, jak pisał św. Paweł, że „cierpień teraźniejszych nie można stawiać na równi z chwałą, która ma się w nas objawić”. Z „niecierpliwością” oczekujemy, by móc kontemplować oblicze Boga, ponieważ „w nadziei już jesteśmy zbawieni” (Rz 8,18.24). Dlatego jest absolutnie konieczne, aby mieć nadzieję wbrew wszelkiej nadziei. „Spes contra spem”. Ponieważ, jak pisał Charles Péguy, Nadzieja jest dzieckiem „nieredukowalnym”. W odniesieniu do wiary, która „jest wierną małżonką” i do miłości, która „jest matką”, nadzieja wydaje się na pierwszy rzut oka bezwartościowa. Ale jest dokładnie odwrotnie: jak pisze Péguy, to Nadzieja, „która przyszła na świat w Boże Narodzenie”, i która „niosąc innych, przejdzie przez światy”.","wpolityce.pl
/Grzegorz Górny",,Eucharystia,https://www.niedziela.pl/artykul/60991/Przewodniczacy-Episkopatu-Wloch-ciezko
Wysokie prawdopodobieństwo?,Zaskakująca inicjatywa prezydenta Andrzeja Dudy i zamieszanie z publikacją wyroku Trybunału Konstytucyjnego – tak najkrócej można streścić polityczne zamieszanie ws. aborcji eugenicznej.,"Po 22 października 2020 r. wszystko powinno być jasne i jednoznaczne. Eugeniczna przesłanka aborcyjna jest zakazana i sprzeczna z Konstytucją RP, a orzeczenie TK jest „ostateczne” i podlega „niezwłocznej publikacji w dzienniku ustaw”.
Tyle w teorii, bo praktyka, jak zwykle, jest bardziej skomplikowana. Pod wpływem manipulacji na ulice wyszli protestujący, prezydent zgłosił bardzo kontrowersyjny projekt ustawy, a Rządowe Centrum Legislacji (RCL) ma problem z publikacją orzeczenia. Co więcej, walka o życie nienarodzonych dzieci odbywa się w czasie szalejącej pandemii COVID-19. – Tym zamieszaniem obóz władzy rządzącej próbuje sobie kupić trochę czasu i wygasić radykalne nastroje społeczne. Orzeczenie musi być opublikowane, ale to całe zamieszanie nie pomaga sprawie ochrony życia – powiedziała Niedzieli Anna Maria Siarkowska, która podpisała wniosek ws. aborcji eugenicznej do trybunału.
Cenzura trybunału
Po kilku latach TK wykonał swoją pracę z najwyższą starannością, bo wyrok zapadł w pełnym składzie orzekającym aż trzynastu sędziów (prawo wymaga jedynie jedenastu). Tego orzeczenia nikt poważny nie podważa.
Niestety, na tym tle należy gorzej ocenić klasę polityczną. Skrajna lewica, przy wsparciu parlamentarnej opozycji, zaczęła namawiać do protestów. Ponosi ona zatem odpowiedzialność za namawianie do łamania konstytucji, ale także zasad bezpieczeństwa publicznego w czasie pandemii. Obóz rządzący nie zapanował nad sytuacją – z jednej strony nie reagował, gdy łamano restrykcyjne zasady zgromadzeń w czasie obostrzeń sanitarnych, a z drugiej – rozpoczęto szkodliwą dyskusję nad wdrożeniem wyroku. – Brak publikacji decyzji TK prowadzi jednak do wielu znaków zapytania. Obrona życia ludzkiego należy do priorytetów w działalności katolickich polityków – powiedział w wywiadzie abp Stanisław Gądecki, przewodniczący KEP.
– Nic dziwnego, że Kościół popierał i popiera ich starania oraz wysiłki, jak również jest wdzięczny tym parlamentarzystom, którzy podjęli się tego niełatwego zadania.
REKLAMA
Niektórzy politycy, np. Jadwiga Emilewicz, sugerowali wprost, że RCL powinno czasowo cenzurować trybunał, wstrzymując publikację orzeczenia. Natomiast rzecznik rządu brak publikacji tłumaczył epidemią COVID-19 i emocjami wśród protestujących.
Katolik nie może poprzeć
Argumentem na rzecz wstrzymywania publikacji miało być procedowanie prezydenckiego projektu ustawy, który zakłada dopuszczalność aborcji w przypadku tzw. wad letalnych. Emilewicz powiedziała, że propozycja prezydenckiego kompromisu „jakoś konsumuje wyrok” sędziów TK. Projekt ustawy został skierowany do sejmowej komisji zdrowia oraz komisji sprawiedliwości i praw człowieka. – Problem w tym, że bardzo trudno jest procedować nad ustawą i jej zgodnością z orzeczeniem TK, gdy posłowie nie mają nawet jego pisemnego uzasadnienia, z powodu wstrzymywania jego publikacji. Nie powinno się procedować nad tak ważną ustawą bez poszanowania podstawowych zasad i standardów państwa prawa – skomentował mec. Jerzy Kwaśniewski, prezes Instytutu na rzecz Kultury Prawnej Ordo Iuris.
Propozycja prezydenckiej ustawy, która wprowadza nową przesłankę eugeniczną, spotkała się z falą krytyki środowisk prawniczych, pro-life, medycznych i katolickich. – Katolicki polityk nie może tej ustawy poprzeć, ponieważ byłaby ona nową formą eutanazji, która selekcjonuje osoby ze względu na możliwość przeżycia. Tym razem przypadki aborcji wynikające z przesłanki eugenicznej mogą zostać podciągnięte pod nowy przepis – podkreślił abp Stanisław Gądecki.
Także ginekolodzy i położnicy protestują przeciwko propozycji prezydenta Dudy. Jako jeden z argumentów wskazują na „wysokie prawdopodobieństwo” tzw. wad letalnych. Medycy podkreślają, że taki zapis ma charakter statystyczny oraz stwarza możliwość nadużyć w indywidualnych przypadkach, a badania prenatalne nie dają pewności co do wyglądu i funkcjonowania dziecka po porodzie. „Znanych jest kilkadziesiąt tysięcy rodzajów nieprawidłowości genetycznych. Każda z nich może być przyczyną zaburzeń rozwojowych o różnym stopniu nasilenia, od ciężkich, prowadzących do zgonu na wczesnym etapie życia, do lekkich, w małym stopniu utrudniających życie po urodzeniu. Przyjęcie proponowanych przez pana zmian spowoduje, że w przeważającej części tych przypadków zostanie na dziecko wydany wyrok śmierci” – napisali lekarze w liście do prezydenta.
REKLAMA
Konstytucyjne zastrzeżenia
Także prawnicy mają wiele wątpliwości co do prezydenckiej propozycji, bo wyrok trybunału jednoznacznie zakazał możliwość uchylania ochrony życia ze względu na stan zdrowia dziecka nienarodzonego. – Rozumiem polityczne intencje prezydenta, który chciał zaproponować nowy kompromis aborcyjny i uspokoić nastroje społeczne. Ta propozycja budzi jednak wiele wątpliwości konstytucyjnych i nie należało takich dyskusji w ogóle podejmować w czasie, gdy nie znaliśmy nawet pisemnego uzasadnienia wyroku. Jeżeli będziemy nad tym projektem dyskutować, to ta „przesłanka letalna” musi być o wiele lepiej doprecyzowana, bo dziś możliwości interpretacyjne są bardzo szerokie – powiedział Niedzieli dr Bartłomiej Wróblewski, który reprezentował posłów wnioskodawców podczas rozprawy przed TK.
Prawnicy oraz lekarze wskazują, że część trudnych przypadków, o których mówił prezydent, można interpretować przesłanką aborcyjną ze względu na życie i zdrowie kobiety. Są bowiem rzadkie przypadki, gdy umierające w łonie kobiety dziecko jest także zagrożeniem dla zdrowia fizycznego matki. Ta przesłanka nie została uchylona przez trybunał i chyba można ją doprecyzować tak, by chroniła jak najwięcej nienarodzonych dzieci oraz stabilizowała orzeczenie Trybunału Konstytucyjnego.",Artur Stelmasiak,https://www.niedziela.pl/numer/2020/46,aborcja,https://www.niedziela.pl/artykul/150765/nd/Wysokie-prawdopodobienstwo
Kościół w Europie w czasie lockdownu,"Kiedy drzwi kościołów w Europie zostały zamknięte podczas pierwszej fali pandemii koronawirusa, wielu biskupów Kościoła było zaskoczonych decyzją władz. Obecnie w wielu krajach jest inaczej: biskupi domagają się, aby świątynie mogły w miarę normalnie funkcjonować pomimo ograniczeń.","Austria
Począwszy od 2 listopada wszedł w życie w Austrii drugi lockdown, który wnosi poważne ograniczenia dla życia kościelnego. W odróżnieniu od pierwszego, gdzie nie odbywały się nabożeństwa z udziałem wiernych i wydarzenia kościelne, teraz „niezbędne podstawowe czynności wiary pozostają możliwe” - wyjaśniła Konferencja Episkopatu. Tak więc otwarte nabożeństwa w kościołach są nadal możliwe z zachowaniem dodatkowych środków ochronnych. Odwołane, lub przesunięte na inne terminy są chrzty, pierwsze komunie, bierzmowania i śluby, a także większość wydarzeń kościelnych, takich jak kawiarnia parafialna, kółka biblijne, rekolekcje i imprezy edukacyjne. Dozwolone pozostają również działania charytatywne, takie jak ogrzewane pomieszczenia dla bezdomnych, wydawanie żywności lub biblioteki parafialne.
Odnośnie odprawiania nabożeństw i sprawowania sakramentów, Konferencja Biskupów wydała nowe rozporządzenie ramowe, które obowiązuje od 3 listopada. Najważniejsza zmiana w środkach ochronnych dotyczy zwiększenia minimalnej odległości o 1,5 metra. Ponadto, podobnie jak na ulicy, należy mieć zasłonięte usta i nos. Wyjątki są szczegółowo wymienione.
Podobnie jak podczas poprzedniego lockdownu kościoły są otwarte dla wiernych na osobistą modlitwę. Jednocześnie diecezje oferują pomoce i materiały do praktykowania wiary w prywatnym kręgu jako „Kościół domowy”. Zaleca się też korzystanie z programów i ofert religijnych w radio i telewizji ORF oraz w mediach prywatnych i kościelnych.
Ponadto, Konferencja Episkopatu wspólnie z diecezjami opracowała wyjaśnienia, w jakim zakresie i na jakich warunkach możliwe są inne wydarzenia kościelne w czasie lockdownu. Większość tych wydarzeń nie jest możliwa bez fizycznego udziału osób, np. lekcje religii, przygotowania do pierwszej komunii świętej czy bierzmowania. Ale nie trzeba ich z tego powodu odwoływać, „Radzimy wykorzystać wszystkie dostępne i odpowiednie możliwości, jak telefon, wideo, czy rozmowa przez ogrodzenie” - zaleca archidiecezja wiedeńska w swoich wytycznych.
REKLAMA
Podobnie jest z innymi wydarzeniami duszpasterskimi w zamkniętych pomieszczeniach, ale także na wolnym powietrzu: rekolekcje, imprezy edukacyjne, grupy modlitewne, kręgi biblijne, mogą się odbywać przy zachowaniu odpowiedniego dystansu między osobami. Zamknięte zostały chętnie uczęszczane przez wiernych kawiarenki parafialne po nabożeństwach, a także jarmarki świąteczne i próby chóru. Do odwołania obowiązuje zakaz organizowania pielgrzymek pieszych.
Belgia
W Belgii nabożeństwa kościelne są zabronione do 13 grudnia, z czym nie zgadzają się biskupi. W przesłaniu z okazji uroczystości Wszystkich Świętych zwrócili uwagę, że życie duchowe i opieka duszpasterska nie ustaną. Pogrzeby są nadal dozwolone, ale tylko z 15 uczestnikami. W ślubach mogą uczestniczyć tylko panna młoda i pan młody, świadkowie i celebrans. Biskupi wezwali, aby drzwi kościołów były otwarte dla wszystkich ludzi, którzy teraz potrzebują pocieszenia i pomocy. Na stronie głównej Konferencji Episkopatu znajduje się lista nabożeństw, które są transmitowane na żywo w radiu, telewizji lub mediach społecznościowych w okresie obowiązywania ograniczeń spowodowanych koronawirusem. Zachęca się wiernych, aby w razie potrzeby wysyłali do biskupów i kapłanów maile, telefonowali, zakładali internetowe grupy modlitewne oraz byli aktywni w mediach społecznościowych.
Czechy
Sytuacja w kościołach czeskich jest stymulowana oceną sytuacji w kraju i zaleceniami rządowymi. Obecnie nie ma możliwości, aby w kościołach przebywały więcej niż dwie osoby. Z tego względu biskupi poszczególnych diecezji zdecydowali o zawieszeniu mszy św. z udziałem wiernych z wyjątkiem pogrzebów. Zalecają jednak utrzymywanie kontaktu duszpasterskiego z wiernymi i w miarę możliwości indywidualną pomoc sakramentalną. Ciekawa jest inicjatywa biskupów, by nie zmarnować ofiarności wiernych w aspekcie misji. Przedostania niedziela października jest niedzielą misyjną i kolekta z tej niedzieli przeznaczona jest na misje. Otóż biskupi zalecają, by proboszczowie według własnej inwencji zebrali pieniądze od wiernych do końca roku. Wiele parafii ma możliwość transmisji mszy św. on line. Nabożeństwa transmituje Telewizja NOE, radio Proglas i telewizja publiczna. Księża na ogół poważnie traktują zarządzenia nie zapominając jednak o posłudze w miarę możliwości.
REKLAMA
Francja
Władze Republiki Francuskiej w dekrecie z 29 października zakazały publicznego sprawowania kultu. Jak na razie obowiązuje on do początku grudnia. Episkopat w specjalnym oświadczeniu zaapelował do wiernych, aby to uszanowali. Oświadczenie jest reakcją na decyzję Rady Stanu, która odrzuciła ich apelację, motywując to jedynie względami sanitarnymi. Akt ten, zakazujący sprawowania mszy św. z udziałem wiernych narusza wolność wyznania, która jest jedną z podstawowych wolności w tym kraju – motywował przewodniczący Konferencji Episkopatu Francji, abp Éric de Moulins-Beaufort.
W wydanym 7 listopada oświadczeniu episkopat podkreśla, że będzie czujny wobec wszelkich ograniczeń wolności wyznania w czasie, gdy ze względów bezpieczeństwa władze publiczne chcą wzmocnić nadzór nad wszystkimi religiami. Biskupi ubolewają przede wszystkim nad faktem, że w ten sposób wierni nie mogą uczestniczyć we mszy św., która jest szczytem ich wiary i niezastąpionym spotkaniem z Bogiem i z braćmi. Zaznaczają, że prośba o możliwość uczestniczenia we Mszy św. nie jest roszczeniem kategorycznym: modlitwa Kościoła katolickiego ma charakter powszechny.
Episkopat przypomina, że kościoły pozostają otwarte, są miejscami, w których trzeba przebywać, modlić się, medytować i adorować Pana oraz przyjmować sakramenty, takie jak Sakrament Pojednania. Biskupi zaznaczają, że duchowni mogą prowadzić nadal duszpasterstwo indywidualne. Parafie i wspólnoty muszą też pomagać w pielęgnowaniu życia duchowego wszystkich, także na odległość, towarzysząc dzieciom w ich katechezie, wspierając osoby starsze i odosobnione, służąc ubogim i ludziom w niepewnej sytuacji. Biskupi pamiętają o wiernych, którzy czekali na sakrament chrztu, bierzmowania i małżeństwa.
REKLAMA
Hiszpania
W kościołach na terenie Hiszpanii obowiązuje nakaz przestrzegania 1,5-metrowego dystansu pomiędzy wiernymi, a także posiadania masek ochronnych. W każdym z kościołów występuje obowiązek ograniczenia o 1/3 liczby miejsc siedzących w stosunku do ich liczby sprzed 15 marca.
W Portugalii od 14 listopada wejdą w życie nowe restrykcje epidemiczne wprowadzające na terenie 121 powiatów najbardziej dotkniętych Covid-19 zakaz wychodzenia w soboty i niedzielę z domów pomiędzy godzinami 13:00 – 5:00. Oznacza to, że w godzinach tych kościoły mają być zamknięte. W pozostałych z 308 portugalskich powiatów msze św. mogą być organizowane bez obostrzeń. Jedynymi restrykcjami jest konieczność zachowania pomiędzy wiernymi 1,5-metrowego odstępu, a także noszenie na twarzy masek ochronnych. Dodatkowo w całym kraju wciąż obowiązuje zakaz organizowania procesji religijnych.","tom, azr, mz, ts, ks. ma, st, vaticannews.va (KAI)
/Warszawa",,Kościół,https://www.niedziela.pl/artykul/60854/Kosciol-w-Europie-w-czasie-lockdownu
Prasa zagraniczna,Z radosnego uniesienia prosto w bezdenne głębiny rozpaczy. Taką to życiową przejażdżkę górską zafundował mamie Łukaszka przewrotny los...,"Nie ma prawa do aborcji
Polska i 31 innych krajów podpisały Deklarację ws. Konsensusu Genewskiego. Sygnatariusze zgodzili się, że w prawie międzynarodowym nie ma prawa do aborcji. Deklaracja podkreśla fundamentalne znaczenie ochrony życia, rolę rodziny w społeczeństwie i prawo kobiet do życia w zdrowiu. Gospodarzami wideokonferencji byli sekretarz stanu USA Mike Pompeo i szef Departamentu Zdrowia i Opieki Społecznej Stanów Zjednoczonych Alex Azar. Dokument podpisali m.in. przedstawiciele Brazylii, Egiptu, Węgier, wielu krajów afrykańskich i z Bliskiego Wschodu.
CATHOLIC REGISTER
Do schizmy nie dojdzie?
Czy niemieccy hierarchowie dążący do interkomunii doprowadzą do schizmy i powstania Kościoła narodowego? Papież Franciszek niedawno spotkał się w tej sprawie z nuncjuszem apostolskim w Niemczech. Zdaniem kilku wybitnych niemieckich kardynałów, m.in.: kard. Gerharda Ludwiga Müllera, kard. Paula Cordesa i kard. Rainera Woelkiego, do schizmy raczej nie dojdzie. Kościół w Niemczech potrzebuje odnowy, ale musi to być odnowa wiary, a nie nauczania czy dyscypliny kościelnej.
ARAB NEWS
Nie wszystkim się podoba
Postanowieniem Ojca Świętego 10. łacińskim patriarchą Jerozolimy został abp Pierbattista Pizzaballa, dotychczasowy administrator apostolski patriarchatu. Decyzja papieża nie spodobała się wszystkim zainteresowanym. Dlaczego? Chodzi o narodowość nowego patriarchy. Jest on Włochem, a nie Arabem, i część arabskich chrześcijan kręci na tę nominację nosem, widząc w niej nawet przejaw „religijnego kolonializmu”. Druga część arabskich chrześcijan nie widzi w narodowości nowego patriarchy specjalnego problemu, wskazując, że Kościół lokalny w Jerozolimie jest wyjątkowy, że ma charakter powszechny, bo troską duszpasterską obejmuje nie tylko blisko 300 tys. miejscowych chrześcijan, ale także miliony pielgrzymów z całego świata. Podkreślają oni również, że abp Pizzaballa sprawdził się już jako administrator – przejął zarządzanie w bardzo trudnym momencie, z długiem wynoszącym 100 mln dolarów, który w znacznej mierze udało mu się zredukować.
REKLAMA
CNA
Nowi barbarzyńcy
Do niewyobrażalnych aktów wrogości wobec chrześcijaństwa dochodzi w ostatnim czasie w Chile. Kościoły i miejsca kultu były już wcześniej obiektem ataków, które obecnie przybrały na sile i doszło do podpalenia dwóch kościołów w stolicy państwa – Santiago. Świątynie te należą do najstarszych w mieście. Zostały tak mocno uszkodzone przez ogień, że prawdopodobnie nie uda się ich wyremontować.
Do podpaleń doszło w trakcie ulicznych walk między protestującymi a policją. Protestujący wyrażali frustracje związane z rosnącymi kosztami życia i niezadowalającą sytuacją w kraju, a w tle było referendum konstytucyjne. Początkowo pokojowa manifestacja szybko przerodziła się w krwawą bójkę na ulicach. W jej trakcie manifestanci, wśród których obecni byli przedstawiciele komunistów, podpalili dwa kościoły – Wniebowzięcia Najświętszej Maryi Panny i św. Franciszka. Pożar wywołał radosne okrzyki zgromadzonego tłumu – można to zobaczyć w mediach społecznościowych. Atak potępili chilijscy biskupi i wyrażający z nimi solidarność biskupi z całej Ameryki Łacińskiej.
TERRA SANTA
Stracili środki do życia
Branża pielgrzymkowa i turystyczna to jedna z największych ofiar epidemii COVID-19. W Ziemi Świętej pielgrzymów nie widziano od marca, a gospodarka Palestyńczyków w dużym stopniu zależy od napływu pątników. Jeszcze bardziej uzależnieni od niej są arabscy chrześcijanie. W Betlejem np. 70% wszystkich chrześcijańskich rodzin utrzymuje się dzięki pielgrzymom, ich brak oznacza więc brak środków do życia. Paradoksalnie kryzys został pogłębiony przez przeżywany od 2017 r. boom pielgrzymkowy – odwiedzających ziemię Jezusa przybywało. Palestyńczycy otwierali nowe hotele, miejsca noclegowe, nowe restauracje i sklepy. Większość tych inwestycji była sfinansowana dzięki kredytom. Banki dawały je chętnie, bo uznawały te inwestycje za pewne. Koronawirus jednak wszystko zmienił i teraz ludzie martwią się o to, jak przeżyć do pierwszego, a mają jeszcze do spłacenia kredyty. Na dodatek perspektywy, że coś w tym sektorze się ruszy, są wyjątkowo odległe. Większość analityków jest zgodna, że pielgrzymów najwcześniej można się spodziewać po połowie 2021 r.",pr,https://www.niedziela.pl/numer/2020/45,Matka Boża Częstochowska,https://www.niedziela.pl/artykul/150673/nd/Prasa-zagraniczna
Walka o (na) śmierć i życie,"Publikacja orzeczenia Trybunału Konstytucyjnego powinna zamknąć dyskusję na temat aborcji eugenicznej. Niestety, tak nie jest, bo liderzy Strajku Kobiet nie chcą z nikim rozmawiać i żądają rewolucji.","Uliczne protesty, do których zostali namówieni głównie ludzie młodzi, a nawet dzieci, rozlały się po całej Polsce. Początkowo brutalnie atakowano kościoły i zakłócano Msze św. Gdy pojawili się obrońcy świątyń i narastało społeczne oburzenie, radykalna lewica zaczęła odpuszczać.
Postawę tę zmieniły twarde stanowisko prezesa Prawa i Sprawiedliwości i apel o obronę świątyń. – Ataki na kościoły to jest wydarzenie w historii Polski całkowicie nowe. Depozyt moralny, który jest dzierżony przez Kościół, to jedyny system moralny, który jest w Polsce powszechnie znany. Odrzucenie go to nihilizm – powiedział wicepremier Jarosław Kaczyński.
Do 8 lat więzienia
Młodzież jest nagminnie okłamywana, bo wśród ulicznych okrzyków powtarzano hasła o zakazie „aborcji z gwałtu” albo o zmuszaniu do „śmierci kobiety”, a przecież w sytuacji zagrożenia życia kobiety, a także gwałtu aborcja nadal jest legalna. – Orzeczenie sędziów łatwo można wytłumaczyć, ale trzeba uruchomić programy społeczne i edukacyjne. Choć udało się wzmocnić konstytucyjną ochronę życia w Polsce, to jeszcze wiele pracy przed nami – stwierdził Piotr Uściński, który razem z posłem Bartłomiejem Wróblewskim reprezentował sprawę przed TK.
Oświadczenie prezesa PiS było ważnym apelem do Polaków, ale także przecięło spekulacje nad tym, jakie skutki prawne będzie miało orzeczenie Trybunału Konstytucyjnego. Jednoznacznie wskazał on, że wyrok jest ostateczny i zmienić go może jednie poprawka do ustawy zasadniczej, a do tego lewicowe ugrupowania musiałyby uzyskać konstytucyjną większość. Słowa wicepremiera Kaczyńskiego doprowadziły do zmiany taktyki liderów proaborcyjnych protestów. Te największe w Warszawie, Krakowie i Wrocławiu przestały być agresywne i przerodziły się w niektórych miejscach w dyskoteki pod gołym niebem dla młodzieży. Stały się dla niej atrakcyjną rozrywką w czasie, gdy pozamykane są szkoły, puby i nocne kluby.
REKLAMA
Również prokuratura podjęła interwencje, powołując się na przepis, który mówi o „sprowadzeniu niebezpieczeństwa dla życia lub zdrowia (...) kto powoduje zagrożenie epidemiologiczne lub szerzenie się choroby zakaźnej, ten podlega karze pozbawienia wolności od 6 miesięcy do lat 8”.
Działania władzy mogą być skuteczne, choć spóźnione. Gdyby policja od razu wypisywała mandaty i zgłaszała uczestników zgromadzeń do sanepidu, to fala protestów byłaby mniejsza i zostałyby ograniczone fatalne konsekwencje epidemiologiczne.
Propozycja prezydenta
Stanowisko prezesa PiS oraz rządu w obronie orzeczenia jest jednoznaczne. – Wyrok TK w sprawie aborcji jest całkowicie zgodny z konstytucją i w świetle konstytucji innego wyroku być nie mogło – podkreślił wicepremier Kaczyński.
W rządzie powstał nieformalny zespół do spraw wdrażania nowych przepisów prawa, ochrony kobiet i rodzin z dziećmi niepełnosprawnymi. Także Parlamentarny Zespół na rzecz Życia i Rodziny obradował na temat hospicjów perinatalnych, które mogą sprawować opiekę nad matkami i ich chorymi dziećmi. Premier Mateusz Morawiecki zapowiedział, że wszystkie kobiety w ciąży będą objęte programem badań prenatalnych, a minister rodziny i polityki społecznej Marlena Maląg przedstawiła pakiet gotowych rozwiązań wsparcia socjalnego i rehabilitacyjnego dla rodzin z niepełnosprawnymi dziećmi. – Skutki orzeczenia Trybunału Konstytucyjnego odnoszą się przede wszystkim do większego wsparcia dla kobiet w ciąży i ich rodzin realizowanego w programach „Za życiem”. Ale by móc walczyć o godność, przede wszystkim musimy móc żyć, dlatego nie mamy prawa zabijać nienarodzonych dzieci – przekonywała w Sejmie min. Maląg.
Wicepremier Kaczyński i premier Mateusz Morawiecki jednoznacznie popierają orzeczenie Trybunału Konstytucyjnego, bez zastrzeżeń. Inne stanowisko prezentuje wicepremier Jarosław Gowin i, niestety, także prezydent Andrzej Duda. – Jak twierdzą niektórzy konstytucjonaliści, z przesłanki zagrożenia dla życia i zdrowia kobiety można wywodzić prawo do aborcji w przypadku, gdyby były takie uszkodzenia płodu, że w istocie cała sytuacja stanowiłaby zagrożenie dla zdrowia psychicznego kobiety – mówił w wywiadzie Andrzej Duda. Prezydent złożył w Sejmie projekt ustawy wprowadzającą nową przesłankę aborcyjną. Zabicie dziecka będzie możliwe, gdy „badania prenatalne lub inne przesłanki medyczne wskazują na wysokie prawdopodobieństwo, że dziecko urodzi się martwe albo obarczone nieuleczalną chorobą lub wadą, prowadzącą niechybnie i bezpośrednio do śmierci dziecka, bez względu na zastosowane działania terapeutyczne”.
REKLAMA
Będą późne aborcje?
Inicjatywę prezydenta można traktować jako próbę wytrącenia argumentów zwolennikom aborcji i opozycji. Oznacza to, że prezydent chce szczegółowego podziału na dzieci, które będzie można zabić przed narodzeniem, i te, których życie będzie chronione. Teoretycznie można byłoby tę przesłankę interpretować etycznie jako swoiste odstąpienie od uporczywej terapii, jednak w fazie życia płodowego jest to prawie niemożliwe.
Problem w tym, że nigdy nie ma 100-procentowej pewności ws. wad letalnych, a prawdopodobieństwo diagnozy wzrasta wraz z wiekiem dziecka. Bioetycy wskazują, że lekarze musieliby dokonywać tzw. późnych aborcji – po 24. tygodniu życia. Niebezpieczne jest również rozszerzanie przesłanki „zdrowia i życia” na zdrowie psychiczne kobiety, bo praktyka w innych państwach pokazuje, że w ten sposób można uzasadnić wszystkie aborcje. Psychologia paliatywna jednoznacznie wskazuje, że dla zdrowia psychicznego kobiety o wiele zdrowszy jest poród i pożegnanie dziecka niż jego zabicie.
Wybitny ekspert od medycyny paliatywnej dr hab. n. med. Tomasz Dangel od lat wskazuje na cierpienie dziecka. – Nie spotkałem się jeszcze z przypadkiem pacjenta naszego hospicjum, któremu nie potrafiłbym pomóc, dlatego twierdzenie, że należy zabić nienarodzone dziecko, bo po urodzeniu będzie cierpiało, uważam za fałszywe i demagogiczne – powiedział w wywiadzie dla wPolityce.pl.
REKLAMA
Dziecko poddane np. aborcji farmakologicznej odczuwa duszność tak długo, jak jeszcze żyje, np. przez kilka godzin. Duszność jest znacznie trudniejsza do wytrzymania niż ból. – Człowiek, który sam tego nie doświadczył, nie może sobie wyobrazić cierpienia sztucznie poronionego dziecka, które próbuje samo oddychać i się dusi – podkreślił prof. Dangel.
Atak na Polskę
Dyskusja o aborcji za chwilę zejdzie na plan dalszy, bo przez wielkie uliczne protesty dojdzie do jeszcze większej fali zakażeń COVID-19. Paradoksalnie – zwolenniczki aborcji na życzenie chcą doprowadzić do legalności zabijania dzieci, a przyczynią się do śmierci wielu starszych i słabszych osób z powodu pandemii.
Strajk Kobiet na profilach społecznościowych odrzucał praktycznie wszystkie propozycje partii opozycyjnych oprócz skrajnej lewicy. Liderka protestów Marta Lempart, zadeklarowana lesbijka, jednoznacznie powiedziała, że nie chodzi jej o politykę, ale o totalną rewolucję i obalenie władzy w Polsce. Technika walki oparta na wulgaryzmach i atakach na kościoły była wprost przeniesiona z Ameryki Łacińskiej. Cały protestacyjny know-how został zapożyczony z Argentyny, Chile czy Meksyku.
Walka o życie nienarodzonych stała się więc bitwą także o Polskę. – W tych atakach widać pewne elementy przygotowania i wyszkolenia. To atak, który ma doprowadzić do triumfu sił, których władza w gruncie rzeczy zakończy historię narodu polskiego, tak jak dotąd go postrzegaliśmy. Tego narodu, który mamy w naszych umysłach i w naszych sercach – podkreślił wicepremier Jarosław Kaczyński.",Artur Stelmasiak,https://www.niedziela.pl/numer/2020/45,papież Franciszek,https://www.niedziela.pl/artykul/150645/nd/Walka-o-na-smierc-i-zycie
Kościół wobec kryzysu,"Sytuacja z końca października – protesty, które zaszokowały nie swoją skalą, ale niespotykaną wcześniej wulgarnością – była najtrudniejszym kryzysem, przynajmniej od trzech dekad, z którym musieli się zmierzyć biskupi w Polsce. Zareagowali z rozwagą, ale i odwagą.","O ile na samym początku, i to na bardzo krótko, negatywne emocje niezadowolonych z decyzji Trybunału Konstytucyjnego zostały skierowane przeciw samemu Trybunałowi, jego sędziom i politykom ugrupowania rządzącego, to bardzo szybko przekierowano je w stronę Kościoła katolickiego, choć prawo do życia dla osób niepełnosprawnych jest kwestią ludzką, a nie wyznaniową. W sensie formalnym Kościół – myślę o jego pasterzach – nie miał żadnego instrumentu i w żaden inny, nieformalny sposób nie próbował naciskać na TK. Biskupi nie sterowali również liczną ponadpartyjną grupą polityków, która złożyła wniosek o ocenę zgodności ustawy dopuszczającej aborcję z Konstytucją RP. Tym bardziej Kościół, w poszanowaniu zasady rozdziału polityki od religii, na żadnym etapie nie ingerował w proces prawny. Owszem, sprawa ochrony życia od poczęcia do naturalnej śmierci była, jest i będzie mu bliska, bo wiąże się z wiernością fundamentalnemu prawu do życia. Protesty wymierzone w Kościół i tak więc nic nie dadzą, bo w tej sprawie kompromisu z Kościołem nie będzie, ale też Kościół – cokolwiek by się stało – nie będzie milczał. Było to widoczne w reakcjach pasterzy, które zazwyczaj rozpoczynały się od przypomnienia tej oczywistości. Takie i inne protesty nie zastraszą Kościoła i nie zmuszą go do rewizji poglądów czy milczącego przyzwolenia na zabijanie nienarodzonych. To przede wszystkim chcieli powiedzieć w łagodnych, trzeba przyznać, ale jasnych słowach biskupi.
Szok
Wiele na tych protestach wręcz szokowało. Wymienić należy zwłaszcza: werbalną wulgarność protestujących oraz idącą z nią w parze agresję niektórych uczestników; duży udział młodzieży, a nawet dzieci; zaangażowanie w nakręcanie emocji liberalnych mediów; działania w mediach społecznościowych; zakres manifestacji; i wreszcie – traktowane chyba jako urozmaicenie protestów – ataki na kościoły. Te ostatnie oraz udział dzieci szokowały szczególnie. Wielu oniemiało – przecież esbecja zatrzymywała się przed drzwiami kościołów, a demokratyczna opozycja wiedziała o prawie do azylu. Nawet ataku na kościół św. Marcina w Warszawie w 1983 r. dokonali funkcjonariusze w cywilu. Manipulowanie dziećmi zaś mogło rodzić analogię do żywych tarcz chroniących skrytych za nimi napastników. Takie mniej więcej było tło wydarzeń, które przejdą do podręczników historii, a na które reagowali biskupi.
REKLAMA
Również zaskoczeni byli księża i cała wspólnota wierzących. Ton reakcji szybko nadał abp Stanisław Gądecki, przewodniczący KEP. Stanowisko przedstawił w niedzielę 25 października. W tym dniu, szczególnie w największych miastach, doszło do zakłócania nabożeństw oraz aktów wandalizmu, które dotykały świątyń. Były one, co szczególnie naganne, pochwalane przez organizatorów, co tylko dowodziło ich prawdziwych intencji.
W obronie wiernych
Reakcja większości środowiska katolickiego była od początku do głębi chrześcijańska. Postawę utrwaliły słowa przewodniczącego episkopatu. Najwięcej miejsca we wspomnianym oświadczeniu zajęło podkreślenie stanowiska Kościoła w sprawie ochrony życia. Znalazło się też miejsce na potępienie zachowań części protestujących. „Wulgaryzmy, przemoc, obelżywe napisy i zakłócanie nabożeństw oraz profanacje, których dopuszczono się w ostatnich dniach – mimo iż mogą one pomóc niektórym osobom w rozładowaniu ich emocji – nie są właściwą metodą działania w demokratycznym państwie”. Pisząc o zakłócaniu nabożeństw, metropolita poznański określił je mocno jako „akt przemocy odbierający fundamentalne prawo do wyznawania swojej wiary”. To było najostrzejsze sformułowanie tego dokumentu, w którym nie zabrakło wezwania do dialogu i prośby do zasmuconych wiernych o modlitwę w intencji nawrócenia „tych, którzy stosują przemoc”.
Pamiętajcie o groźnym wirusie!
Równolegle aktywny był prymas Polski abp Wojciech Polak. Tym, co wyróżniało jego zdanie, obok nawoływań do dialogu, było wskazywanie, że naród powinien być zjednoczony, by razem walczyć z zagrożeniem epidemiologicznym, bowiem protesty uliczne niweczyły w dużej mierze wyrzeczenia społeczeństwa izolującego się w celu wyhamowania transmisji groźnego wirusa. „Nie przekraczajmy granic, nie pogłębiajmy podziałów” – prosił metropolita gnieźnieński i podkreślił, że w trakcie walki na śmierć i życie z koronawirusem nie ma miejsca na eskalację konfliktu.
REKLAMA
Nie manipulujcie dziećmi!
Nieco inaczej przedstawiało się dziewięciopunktowe stanowisko bp. Jacka Jezierskiego z Elbląga. Oczywiście, również wyraził on sprzeciw wobec agresji protestujących, podkreślił jednak, że „nasze społeczeństwo jest w stanie przyjąć każde urodzone dziecko i zaopiekować się nim. Jest to również zadanie dla Kościoła i prowadzonych przez niego dzieł opiekuńczych”. Hierarcha z Elbląga odważnie wyraził szacunek dla atakowanych bezpardonowo sędziów TK – jako tych, „którzy podjęli trud uczynienia prawa bardziej humanitarnym w trosce o bezbronnych”. Zauważył również, że niemałą część protestujących stanowi młodzież, a nawet dzieci, wykorzystywane w walce politycznej, bo dorośli organizatorzy protestów po kilku dniach rozszerzyli swoje postulaty, domagając się m.in. dymisji rządu, aborcji na życzenie i usunięcia religii ze szkół. W zmaganiu politycznym nie wolno posługiwać się dziećmi i nieletnimi. To krzywda im wyrządzana – podkreślił w ostatnim punkcie bp Jezierski.
Katolicy mają prawo się bronić
„Dziękujmy Bogu za sędziów Trybunału Konstytucyjnego, za wnioskodawców pełniejszej ochrony życia nienarodzonych, za wszystkich obrońców życia, którzy wiele lat błagali o taką ochronę i którzy obecnie bronią życia nienarodzonych dzieci. Oni wszyscy potrzebują dziś naszego wsparcia” – apelował z kolei abp Andrzej Dzięga ze Szczecina. W swoim, jakże odmiennym stanowisku podziękował również świeckim obrońcom świątyń, „którzy na wiele sposobów, według swoich możliwości, starają się ochraniać świątynie, kapłanów i dzieła Boże”. „Niech Wam Bóg obficie błogosławi. Nie ustawajcie”– powiedział i poparł organizowanie w parafiach straży porządkowych dla ochrony ciągle zagrożonych miejsc kultu.
REKLAMA
Papież wspiera Kościół w Polsce
Można powiedzieć, że w sukurs polskim katolikom przyszedł też papież Franciszek. Przy okazji środowej audiencji generalnej (28 października), nawiązując bezpośrednio do napiętej sytuacji w kraju i nadal zdarzających się ataków na kościoły, a także fizycznego ataku na księży, powołał się na św. Jana Pawła II i z jednej strony prosił Boga, „aby obudził w sercach wszystkich szacunek dla życia, zwłaszcza najsłabszych i bezbronnych”, a z drugiej – przypomniał o ciążącym na wszystkich, szczególnie na katolickich obrońcach życia, obowiązku „troski, pomocy i ochrony, której potrzebują matki i rodziny przyjmujące i wychowujące chore dzieci”.
Kościół mówi jednym głosem
Od przytoczenia cytatu słów Franciszka swój komunikat zaczęła Rada Stała KEP, która w dniu audiencji – 28 października po raz pierwszy w historii zebrała się w trybie on-line. Ten dokument można traktować jako oficjalne stanowisko Kościoła w Polsce. Co było w nim nowego? Niewiele. Powtórzone zostało to, co znajdujemy we wcześniejszych oświadczeniach – biskupi pochwalili obronę kościołów, ale jakby w kontrze do nawoływań polityków, próbując bronić się przed instrumentalizacją Kościoła, co zawsze grozi sytuacji gorącego sporu, powiedzieli, że najlepiej zadba o to wspólnota wierzących, choć podziękowali również służbom porządkowym. W komunikacie KEP znalazły się też apel o przestrzeganie zasad sanitarnych w dobie pandemii COVID-19 i uwaga o krytycznej sytuacji w przeciążonej służbie zdrowia. To jasna aluzja do samych protestów. Nawoływanie do nich, podkręcanie spirali emocji i niemożliwe do spełnienia postulaty czynią z ich organizatorów odpowiedzialnych za pogłębienie kryzysu zdrowotnego. I o tym trzeba pamiętać.",Ks. Paweł Rozpiątkowski,https://www.niedziela.pl/numer/2020/45,Kościół,https://www.niedziela.pl/artykul/150634/nd/Kosciol-wobec-kryzysu
Obserwator,"Słowo ma moc. Gdy dziecko usłyszy od taty, że da radę przepłynąć określoną długość basenu, to ufając mu, spróbuje. Gdy dziewczyna usłyszy od swojego chłopaka, że jest piękna i kochana – od razu jej dzień będzie inny.","WARSZAWA
Apel o dialog
Apel o podjęcie rzeczowego dialogu społecznego, wyrażania poglądów bez użycia przemocy i poszanowania godności każdego człowieka, wystosowany przez biskupów z Rady Stałej Konferencji Episkopatu Polski, mógł uspokoić sytuację po fali protestów w Polsce. Biskupi wskazali na: groźną eskalację napięcia społecznego i agresji, przypadki dewastacji kościołów, profanacji miejsc świętych czy uniemożliwiania sprawowania w nich liturgii. Wygląda jednak na to, że apel biskupów usłyszeli przedstawiciele jednej ze strony konfliktu – rządzący.
Protesty, które wybuchły po orzeczeniu Trybunału Konstytucyjnego, że dopuszczenie aborcji w przypadku dużego prawdopodobieństwa ciężkiego i nieodwracalnego upośledzenia płodu albo nieuleczalnej choroby zagrażającej jego życiu jest niezgodne z konstytucją, a firmowane przez feministyczny tzw. strajk kobiet, szybko zostały poparte i wsparte przez opozycję i środowiska homoseksualne.
Największy z protestów – marsz „Na Warszawę”, wsparty przez zdominowane przez PO władze stolicy, przerodził się w demonstrację przeciwko PiS. Na uczestnikach – w większości bardzo młodych ludziach – nie zrobiło wrażenia to, że tego samego dnia, w ekspresowym tempie, wpłynął projekt prezydenta Andrzeja Dudy, który zaproponował wprowadzenie nowej przesłanki umożliwiającej przerwanie ciąży; aborcja byłaby możliwa w przypadku wystąpienia tzw. wad letalnych, nie umożliwiałoby jej jednak wystąpienie innych wad rozwojowych. Prezydent przyznał, że opozycja ma prawo organizować protesty, ale jednocześnie potępił „akty agresji, profanowanie, znieważanie uczuć religijnych, napady na kościoły, zachowania i słowa wulgarne czy zastraszanie ludzi”.
Zaproszenie premiera Mateusza Morawieckiego do rozmów w sprawie kompromisowych rozwiązań dotyczących aborcji, a także projektu prezydenta Dudy pozostało bez większego echa. Opozycja wspierająca protesty nie chce słyszeć o żadnym kompromisie. – Mają rozmawiać z polskimi kobietami, mają rozmawiać z tymi, którzy są na protestach – mówił Borys Budka, szef PO.
REKLAMA
Wojciech Dudkiewicz
BIAŁORUŚ
Zwolnić, wyrzucić
Zaognia się sytuacja na Białorusi po nieudanej próbie strajku powszechnego ogłoszonego przez liderkę opozycji Swiatłanę Cichanouską. – Robotników zwolnić, studentów wyrzucić – tak politykę przeciwko strajkującym w niektórych zakładach i na uczelniach określił autorytarny prezydent Alaksandr Łukaszenka. Oświadczył, że nikogo nie będzie namawiał do pracy i studiowania. Uczestnicy bezprawnej demonstracji nie mają prawa studiować. – Część z nich trafi do wojska, część na ulicę, bo tam jest ich miejsce – zaznaczył. Pracę straciło ostatnio 25 osób z Mińskiej Fabryki Elektrotechnicznej, w tym główny inżynier Wital Czyczmarou. Po kilka osób zwolniono z mińskich zakładów Intehrał i koncernu Biełnaftachim. Białoruś zamknęła też granice dla obcokrajowców z nielicznymi wyjątkami (oficjalnym powodem ma być epidemia COVID-19), a siły bezpieczeństwa zaostrzyły działania wobec demonstracji, które regularnie odbywają się w Mińsku i większych miastach. Częściej używają teraz np. broni pneumatycznej z kulami gumowymi. Tak było chociażby w czasie najliczniejszej akcji „Dziady. Marsz przeciwko terrorowi” w stolicy kraju.
j.k.
PAPIEŻ DO POLAKÓW
Szanujmy życie
Papież Franciszek wezwał Polaków, by szanowali ludzkie życie. – Serdecznie pozdrawiam pielgrzymów polskich. Obchodziliśmy liturgiczne wspomnienie św. Jana Pawła II w roku 100. rocznicy jego urodzin. Zawsze wzywał on do szczególnej miłości wobec ostatnich i bezbronnych, do ochrony każdego życia ludzkiego – od poczęcia aż do naturalnej śmierci. Przez wstawiennictwo Najświętszej Maryi Panny i świętego papieża Polaka proszę Boga, aby obudził w sercach wszystkich szacunek dla życia naszych braci, zwłaszcza tych najsłabszych i bezbronnych, oraz dał siłę tym, którzy je przyjmują i troszczą się o nie także wtedy, gdy wymaga to heroicznej miłości – powiedział Franciszek.
REKLAMA
j.k.
SUMIENIE EUROPY
Apel Franciszka
Papież Franciszek wzywa chrześcijan do rozbudzenia sumienia Europy: „Europo, odnajdź siebie samą! Odkryj na nowo swoje głęboko zakorzenione ideały”.
Ten apel Ojca Świętego znalazł się w liście do kard. Pietro Parolina z okazji 50-lecia współpracy Stolicy Apostolskiej z europejskimi instytucjami. Franciszek napisał, że marzy o Europie przyjaznej dla każdego, która byłaby wspólnotą; o Europie solidarnej i wielkodusznej oraz w zdrowy sposób świeckiej, w której Bóg i cesarz są odrębni, ale nie przeciwstawiani sobie; o Europie, która broni życia każdego człowieka. ListFranciszka nawiązuje do wartości, o których jest mowa w Deklaracji Schumana oraz wypowiedzi św. Jana Pawła II w Santiago de Compostela: „Europo, odnajdź siebie samą, bądź sobą!”. Ojciec Święty podkreśla, że w czasach nagłych przemian istnieje ryzyko utraty tożsamości, zwłaszcza gdy brakuje wspólnych wartości. Pandemia COVID-19 rozbudziła świadomość tkwiącą w projekcie europejskim, że razem, zjednoczeni, jesteśmy silniejsi, że jedność i solidarność są ważniejsze niż konflikty.
W liście wybrzmiewa marzenie o Europie przyjaznej człowiekowi. „Ziemi, gdzie szanowano by godność każdego, gdzie osoba byłaby wartością samą w sobie, a nie przedmiotem kalkulacji ekonomicznej lub towarem. Która chroniłaby życie od chwili, gdy pojawia się w łonie matki, aż do jego naturalnego kresu, bo żaden człowiek nie jest panem życia, ani swojego, ani innych” – napisał Franciszek. Wskazał też, że być przyjacielem człowieka oznacza zapewnić mu pracę, wspierać jego edukację i rozwój. Oznacza to też chronić najsłabszych.
w.d.
UZNANIE CUDU
Nowa błogosławiona
Kościół w Polsce będzie miał najpewniej nową błogosławioną. Papież Franciszek zatwierdził dekret uznający cud za wstawiennictwem m. Elżbiety Czackiej – opiekunki niewidomych, założycielki Towarzystwa Opieki nad Ociemniałymi i Zgromadzenia Sióstr Franciszkanek Służebnic Krzyża – stanowiący ostatni warunek do jej beatyfikacji. Dekret w sprawie m. Czackiej przedstawił papieżowi do zatwierdzenia nowy prefekt Kongregacji Spraw Kanonizacyjnych bp Marcello Semeraro.
REKLAMA
Elżbieta Róża Czacka w wieku 22 lat straciła wzrok. Wtedy podjęła decyzję o opiece nad niewidomymi. W 1911 r. w Warszawie założyła Towarzystwo Opieki nad Ociemniałymi, a potem szkołę dla nich. Zainicjowała akcję przepisywania książek alfabetem Braille’a i stworzyła pierwszą na ziemiach polskich bibliotekę dla niewidomych. W 1917 r. wstąpiła do III Zakonu św. Franciszka, a w 1918 r. założyła zgromadzenie, którego celem jest służba ociemniałym. Od 1922 r. w Laskach zakładała kolejne szkoły i warsztaty dla niewidomych. Zmarła w maju 1961 r., a jej proces beatyfikacyjny rozpoczął się w 1987 r. Franciszek zatwierdził dekret o heroiczności jej życia w 2017 r.
w.d.
SŁOWACJA
W obronie życia
Kościół i organizacje pro-life coraz bardziej angażują się w obronę życia nienarodzonych. W tej intencji w wielu miastach codziennie przez ponad tydzień, na przełomie października i listopada, była sprawowana Eucharystia. Inicjatywa promowana przez Międzynarodowe Forum dla Życia zbiera także środki na finansowe wsparcie dla kobiet oczekujących potomstwa oraz organizacji, które im pomagają. – Nie chcemy zostawiać ich samych, zwłaszcza w tym trudnym czasie pandemii – podkreślają organizatorzy. – Mamy nadzieję, że ludzie otworzą swoje serca. Modlimy się także za te pary, które zamierzają skorzystać ze sztucznego zapłodnienia, za młodych ludzi, by bronili życia od poczęcia do naturalnej śmierci, i za wszystkie rodziny dotknięte utratą nienarodzonego dziecka. Myślą przewodnią akcji jest to, aby na Słowacji życie i jego obrona stały się integralną częścią kultury i społecznych relacji. Eucharystia była transmitowana w internecie.
REKLAMA
j.k.
BRAZYLIA
Sadźcie drzewa!
Biskupi zachęcają swych rodaków do sadzenia drzew na pamiątkę bliskich zmarłych, zwłaszcza tych, którzy odeszli w ostatnich miesiącach z powodu pandemii COVID-19. Biskup Joel Portella Amado, sekretarz generalny episkopatu Brazylii, powiedział, że gest ten wiąże się także ze zniszczeniami ekologicznymi spowodowanymi przez pożary w wielu regionach kraju. Kampania jest wspierana przez media społecznościowe. Biskupi zapraszają do publikowania na Instagramie i Facebooku zdjęć posadzonego drzewa wraz z historią zmarłego członka rodziny.
j.k.
LITWA
Zmiany, zmiany...
Powrót do władzy konserwatystów na Litwie nie musi oznaczać polepszenia stosunków z Polską. Konserwatyści – Związek Ojczyzny – zdobyli 50 mandatów, a ich koalicjanci – liberałowie – połowę mniej. To wystarczy do przejęcia większości w parlamencie, ale nie wystarczy do tego, żebyśmy żyli z Litwinami jak dawniej. Popularność Ingridy Šimonyte, kandydatki konserwatystów na premiera, może – choć nie musi – decydować o temperaturze relacji Litwy z Polską. Ich intensywność i jakość będą zależały od liderów oraz kontaktów osobistych. Zdaniem Linasa Kojaly, dyrektora Centrum Studiów Wschodnich, Polska jest dla Litwy bardzo ważnym partnerem – bez Polski nie mogą być realizowane strategiczne projekty energetyczne, infrastrukturalne oraz obronne z udziałem wojsk USA i NATO. Dobre relacje z Polską są dla Litwy – w związku z zagrożeniem ze strony Rosji – w coraz większym stopniu sprawą racji stanu.
w.d.
WŁOCHY
Znów emigrują
Włosi ponownie stają się narodem emigrantów. Tylko w ubiegłym roku ojczyznę opuściło 131 tys. Włochów. W większości są to młodzi ludzie, poniżej 35. roku życia, których pogrążony w kryzysie demograficznym kraj najbardziej dziś potrzebuje. Najnowsze dane na ten temat przedstawiła kościelna fundacja Migrantes. Na co dzień zajmuje się ona przede wszystkim imigrantami, którzy przybywają do Włoch, jednak od kilkunastu lat monitoruje też obecność Włochów na świecie. Od tego czasu włoska emigracja zwiększyła się o trzy czwarte – z 3 mln do 5,5. Z raportu wynika, że młodzi Włosi, którzy wyjeżdżają za granicę, są cenieni za swą kreatywność, entuzjazm i wykształcenie. Do emigracji zachęcają ich lepsze wynagrodzenie i możliwość rozwoju. Na obczyźnie są gotowi przyjąć stanowisko poniżej swych kwalifikacji, wiedząc, że w przeciwieństwie do swej ojczyzny mają możliwość awansu. Najchętniej wyjeżdżają na Maltę, do Portugalii, Irlandii, Norwegii i Finlandii.
REKLAMA
w.d.
SPRZECIW
Nie dla prezydenckiej inicjatywy
Centrum Życia i Rodziny jest krytyczne wobec propozycji prezydenta Andrzeja Dudy, dotyczącej aborcji eugenicznej. „Wyrażamy wobec niej daleko idące zastrzeżenia prawne oraz moralne” – napisano w oświadczeniu. „W naszym przekonaniu przyjęcie projektu prezydenckiego będzie sprzeczne z Orzeczeniem Trybunału Konstytucyjnego z 22.10.2020 r., a więc również z duchem i literą Konstytucji RP. Zaprezentowany projekt przywraca bowiem możliwość skazywania na śmierć – w świetle prawa – dzieci w okresie przedurodzeniowym, dotkniętych bardzo poważnymi schorzeniami” – czytamy w stanowisku Centrum Życia i Rodziny.
Zdaniem fundacji, propozycja prezydenta Andrzeja Dudy będzie prowadziła jedynie do ograniczenia procederu aborcji eugenicznych, a określenie „wysokie prawdopodobieństwo” choroby jest nieprecyzyjne i dowolne w interpretacji. Centrum apeluje o wycofanie projektu i podjęcie prac nad nowymi rozwiązaniami prawnymi, które będą chroniły życie od poczęcia do naturalnej śmierci.
k.w.
USA
Źródło stresu
Ponad dwie trzecie Amerykanów twierdzi, że wybory prezydenckie były dla nich poważnym źródłem stresu – wynika z badania organizacji American Psychological Association (APA). Tego zdania jest 68% ankietowanych. To o kilkanaście procent więcej niż w 2016 r. Poczucie niepokoju związanego z wyborami dotyka obywateli USA niezależnie od partyjnych preferencji. O dużym zaniepokojeniu mówi trzy czwarte demokratów i po dwie trzecie republikanów oraz wyborców niezależnych. Ubiegający się o drugą kadencję Donald Trump wielokrotnie kwestionował uczciwość trwającego procesu wyborczego, twierdząc, że masowe głosowanie korespondencyjne doprowadzi do powszechnych oszustw wyborczych. Demokraci obawiali się natomiast, że wiele kart wyborczych wysłanych pocztą nie dotrze na czas do zliczających głosy komisji. W badaniu APA 71% dorosłych ankietowanych Amerykanów stwierdziło, że obecny czas to najgorszy moment w historii kraju, jaki pamiętają. Przed rokiem uważała tak nieco ponad połowa obywateli USA. Inna sprawa, że kampania wyborcza odbywa się w okresie epidemii COVID-19, a USA są najbardziej nią dotkniętym krajem na świecie.
REKLAMA
w.d.
SONDAŻ
To jest atak na chrześcijańską Francję
Francja została zaatakowana jako naród chrześcijański – uważa prof. Rémi Brague, francuski filozof religii, jeden z czołowych znawców islamu, laureat Nagrody Ratzingera. Podkreśla on, że mieszkańcy krajów muzułmańskich wciąż utożsamiają Francję z chrześcijaństwem. Wzmożenie aktów terroru wobec francuskich chrześcijan prof. Brague nazywa konfrontacją dwóch systemów zasad czy wręcz dwóch praw Bożych: jednego poszukuje się rozumem i sumieniem, stworzonymi przez Boga, a drugie jest dyktowane przez Księgę, Koran, i postępowanie Mahometa, który je otrzymał, niczego doń nie dodając ani nie ujmując. Terroryzm nie jest taktyką inteligentną, ale dziś we Francji okazuje się skuteczny, szybciej pozwala osiągnąć to, czego domagają się muzułmanie. Profesor Brague zauważa ponadto, że o ile od nas żąda się, byśmy wystrzegali się uogólnień w ocenie islamu i islamistów, o tyle muzułmańscy przywódcy, z Erdoganem na czele, już tak nie czynią. Walkę Francji z islamizmem odbierają jako atak na islam i muzułmanów. Zdaniem filozofa, islamizm różni się od islamu nie naturą, lecz intensywnością, stopniem zaangażowania. Od początku otwarcie głoszonym celem islamu jest nie nawrócenie całego świata, lecz jego podbój, niekoniecznie zbrojny. Dąży on do ustanowienia reżimów, w których będzie obowiązywało prawo islamskie. Profesor Brague przypomina, że w odróżnieniu od chrześcijaństwa islam nie jest przede wszystkim religią czy kultem, lecz prawem.
REKLAMA
Krzysztof Bronk
vaticannews/Paryż
WATYKAN
Watykan wyjaśnia słowa papieża
Wyjaśnienie dotyczy wypowiedzi papieża Franciszka umieszczonej w filmie dokumentalnym Francesco Jewgienija Afiniejewskiego. Sekretariat Stanu Stolicy Apostolskiej tłumaczy, że komentarze papieża nie odnoszą się do katolickiej doktryny w kwestii charakteru małżeństwa jako związku między jednym mężczyzną a jedną kobietą, ale do przepisów prawa cywilnego.
Zaznaczono, że stwierdzenia użyte w filmie zostały wyrwane z kontekstu papieskich wypowiedzi, w których Franciszek odnosi się do dwóch różnych kwestii: że dzieci nie powinny być wykluczane przez rodziny ze względu na ich orientację seksualną, oraz na temat związków cywilnych – w kontekście dyskusji nad ustawą o małżeństwach osób tej samej płci z 2010 r. w parlamencie argentyńskim, której sprzeciwiał się ówczesny arcybiskup Buenos Aires Jorge Mario Bergoglio – obecnie papież Franciszek.
Całość papieskiej wypowiedzi można przetłumaczyć w następujący sposób: „Osoby homoseksualne mają prawo do bycia w rodzinie; są dziećmi Boga; mają prawo do rodziny. Nikogo nie można wyrzucić z rodziny ani sprawić, by jego życie było z tego powodu niemożliwe. To, co musimy stworzyć, to ustawa o pożyciu cywilnym. Osoby te mają prawo być prawnie chronione”.
Przy okazji warto wyjaśnić, że Franciszek przyznaje państwom prawo do uwzględnienia istnienia związków osób jednej płci w prawie cywilnym, co zresztą ma już chyba miejsce w zdecydowanej większości krajów, także w Polsce (prawo do wspólnego pożycia). Przeciwstawia osię natomiast legalizacji „związków małżeńskich” osób homoseksualnych, jak również tzw. związkom partnerskim, które są alternatywą dla tradycyjnego małżeństwa.
k.w.",,https://www.niedziela.pl/numer/2020/45,Biblia,https://www.niedziela.pl/artykul/150631/nd/Obserwator
Abp Budzik: W życiorysach świętych szukajmy wskazówek,"Przykłady pociągają do dobrych czynów, dlatego Kościół stawia nam przed oczy postacie swoich wielkich synów i córek, którzy w sposób heroiczny wypełnili pierwsze i najważniejsze przykazanie miłości Boga i bliźniego – powiedział abp Stanisław Budzik w lubelskiej archikatedrze. Metropolita lubelski przewodniczył Eucharystii z okazji Uroczystości Wszystkich Świętych.","W swojej homilii abp Budzik stwierdził, że święci nie są idealnymi ludźmi, znanymi z obrazów wielkich mistrzów pędzla i zastygłymi w kamieniu czy drewnianych figurach. - Jeżeli jednak przyjrzymy się bliżej, odkryjemy w nich ludzi doświadczonych podobnymi do nas niepokojami, walczących ze swoimi słabościami, szukających odpowiedzi na swoje życiowe pytania. Odkryjemy w nich nasze siostry i naszych braci, którzy musieli walczyć o swoją wiarę, którzy nie chcieli się pogodzić ze złem, jakie panowało wokół, którzy mieli odwagę żyć inaczej niż otoczenie. Mieli odwagę sprzeciwić się obiegowym poglądom i naciskom, by iść za głosem sumienia, który jest Bożym głosem, rozlewającym się w sercu i w duszy człowieka – powiedział.
Hierarcha przypominając łacińską sentencję, „słowa pouczają, ale przykłady pociągają”, zauważył, że w niej tkwi sedno dzisiejszej uroczystości. – Przykłady pociągają do dobrych czynów, dlatego Kościół stawia nam przed oczy postacie swoich wielkich synów i córek, którzy w sposób heroiczny wypełnili pierwsze i najważniejsze przykazanie miłości Boga i bliźniego. Chciejmy w ich życiorysach odnaleźć to, co może być także dla nas wskazówką dla rozwiązywania naszych codziennych życiowych problemów. Od nich uczmy się wierności Chrystusowi i troski o dobro Jego Kościoła, który stanowimy – zauważył arcybiskup.
Przypominając ostatnie wezwanie ewangelicznych błogosławieństw, metropolita lubelski zwrócił uwagę na aktualność tego przesłania w dobie reakcji społeczeństwa związanych z ostatnim wyrokiem Trybunału Konstytucyjnego. - Kilka dni temu obradowała Rada Stała Konferencji Episkopatu Polski. Tematem obrad były niepokoje społeczne, które towarzyszą nam w ostatnich dniach. W apelu skierowanym do wiernych i do wszystkich ludzi dobrej woli, zamieściliśmy, że z wielkim bólem obserwujemy eskalację napięcia społecznego i agresji – mówił.
REKLAMA
Niepokojem napawa nas również wulgarny język, którym posługuje się część protestujących, niszczenie mienia społecznego, przypadki dewastacji kościołów i profanacji miejsc świętych czy uniemożliwianie sprawowania w nich liturgii. Wzywamy wszystkich do podjęcia rzeczowego dialogu społecznego, do wyrażenia poglądów bez użycia przemocy i do poszanowania godności każdego człowieka, pamiętając, że błogosławieni są pokój czyniący – przytoczył abp Budzik.
Ze względu na obostrzenia związane z przeciwdziałaniem rozprzestrzeniania się Covid-19, cmentarze w całej Polsce zostały zamknięte w pierwszych dniach listopadach. Z tej racji główne celebracje tego dnia przeniesiono do kościołów.","dab
/Lublin (KAI)",,kapłaństwo,https://www.niedziela.pl/artykul/60527/Abp-Budzik-W-zyciorysach-swietych
Polscy ludzie Kościoła i kultury zmarli w ciągu minionych 12 miesięcy,Kościół katolicki obchodzi 2 listopada Dzień Zaduszny. Tego dnia wspomina się wiernych zmarłych. Przy tej okazji przypominamy sylwetki osób związanych z Kościołem oraz przedstawicieli polskiego świata kultury i nauki zmarłych w ciągu minionych dwunastu miesięcy (licząc od 2 listopada 2019 r.).,"Rok 2019:
15 listopada – Juliusz Paetz, metropolita poznański w latach 1996-2002. Miał 84 lata.
16 listopada – Bronisław Dembowski, ordynariusz diecezji włocławskiej w latach 1992-2003. Był żołnierzem AK, w stanie wojennym zaangażowany w prace Prymasowskiego Komitetu Pomocy Osobom Pozbawionym Wolności, reprezentował Kościół w obradach Okrągłego Stołu. W KEP był m.in. członkiem Rady ds. Ekumenizmu, współprzewodniczącym Komisji Mieszanej ds. Dialogu Teologicznego między Kościołem Rzymskokatolickim i Kościołem Starokatolickim Mariawitów, organizatorem ogólnopolskiego duszpasterstwa niewidomych. Miał 92 lata.","opr. tk
/Warszawa (KAI)",https://www.niedziela.pl/numer/2012/48,Wszystkich Świętych,https://www.niedziela.pl/artykul/60505/Polscy-ludzie-Kosciola-i-kultury-zmarli-w
W jaki sposób ofiarować duszom odpusty w czasie pandemii?,"Przez cały listopad Kościół umożliwia uzyskanie odpustu zupełnego dla dusz cierpiących w czyśćcu. Zwyczajowo odpust zupełny dla zmarłych można uzyskać w okresie 1-8 listopada poprzez pobożne nawiedzenie cmentarza oraz spełnienie zwykłych warunków odpustu. Z powodu pandemii koronawirusa oraz związanymi z nią trudnościami w dotarciu na groby najbliższych, Penitencjarnia Apostolska wydała dekret przedłużający czas uzyskania odpustów za zmarłych na cały miesiąc.","Poprzez odpust zupełny możemy zyskać dla dusz czyśćcowych darowanie kar doczesnych, i tym samym skrócić ich cierpienia. Sakrament spowiedzi odpuszcza nam grzechy, ale kara za popełnione przez nas zło na ziemi pozostaje i ciąży po śmierci. Dlatego dar odpustu, który uwalnia właśnie od tej kary, jest niecenionym skarbem, jaki otrzymujemy od Boga bogatego w miłosierdzie.
Specjalny dar odpustu dla zmarłych
– Osoby nawiedzające cmentarz i modlące się za dusze wiernych zmarłych oraz spełniające zwykłe warunki odpustu zupełnego, w tym roku mogą uzyskać go w dowolnie wybrane osiem dniu w ciągu całego listopada. Nie muszą to być dni następujące po sobie – tłumaczy o. dr hab. Szczepan Praśkiewicz OCD, relator Kongregacji Spraw Kanonizacyjnych. Dodaje również, iż odpust zupełny przypisany do Dnia Zadusznego, czyli 2 listopada, może zostać dowolnie przeniesiony na inny dzień tego miesiąca.

PODZIEL SIĘ CYTATEM
O. Praśkiewicz przypomina, iż zwykłe warunki uzyskania odpustu zupełnego zobowiązują do wzbudzenia intencji jego otrzymania, pozostawania w stanie łaski uświęcającej lub przystąpienia do spowiedzi sakramentalnej, wyzbycia się przywiązania do jakiegokolwiek grzechu, przyjęcia w tym dniu Komunii św., odnowienia jedności ze wspólnotą Kościoła poprzez odmówienie „Ojcze nasz”, „Wierzę w Boga” oraz modlitwy w intencjach bliskich Ojcu Świętemu.
REKLAMA
W dostąpieniu łaski Nieba zmarłym mogą pomóc również wierni pozostający w domach. – Osoby starsze, chore, wszyscy ci, którzy z różnych powodów nie mogą opuścić domów (kwarantanna, obawy przed zarażaniem, ograniczenia nałożone przez właściwe władze) także mogą uzyskać odpust za zmarłych, jeśli duchowo będą się łączyć ze wszystkimi pozostałymi wiernymi, wykluczą wszelkie przywiązanie do jakiegokolwiek grzechu i mają zamiar jak najszybciej spełnić zwyczajowe warunki uzyskania odpustu – wyjaśnia karmelita bosy.
Specjalny dar odpustów dla żyjących
W związku z pandemią, Stolica Apostolska udzieliła też specjalnych odpustów dla żyjących. Są nimi objęci wierni zarażeni koronawirusem, pracownicy ochrony zdrowia oraz członkowie ich rodzin i wszyscy ci, którzy opiekują się dotkniętymi chorobą COVID-19. Mogą go również uzyskać osoby, które w jakikolwiek sposób pomagają zmagającym się z koronawirusem, np. poprzez otoczenie ich modlitwą.
W tych przypadkach odpust zupełny można otrzymać poprzez zerwanie przywiązania do jakiegokolwiek grzechu, uczestnictwo w Mszy św. transmitowanej, odmówienie Różańca lub odprawienie Drogi krzyżowej. Jeśli nie jest to możliwe, wierni powinni odmówić „Wierzę w Boga”, „Ojcze nasz” oraz uczynić pobożne westchnienie do Najświętszej Marii Panny. Konieczne jest także wzbudzenie woli wypełnienia zwykłych warunków odpustu tak szybko, jak tylko to będzie możliwe.
Penitencjaria Apostolska udzieliła także odpustu zupełnego wiernym, którzy podejmą pobożne praktyki w intencji przebłagania Boga wszechmogącego o koniec epidemii, ulgę dla tych, którzy cierpią i zbawienie wieczne dla zmarłych. Wymienione przez Stolicę Apostolską pobożne praktyki to: nawiedzenie Najświętszego Sakramentu, adoracja eucharystyczna, przynajmniej półgodzinna lektura Biblii, odmówienie Różańca lub Koronki do miłosierdzia Bożego, odprawienie Drogi krzyżowej. Niezmiennym warunkiem pozostaje wzbudzenie woli wypełnienia warunków zwykłych, gdy tylko będzie to możliwe.
REKLAMA
W dekrecie przeczytamy również, iż „Kościół modli się za tych, którzy nie mogą przyjąć sakramentu namaszczenia chorych i wiatyków, powierzając Bożemu miłosierdziu wszystkich i każdego z osobna na mocy komunii świętych i udziela wiernym odpustu zupełnego w chwili śmierci, pod warunkiem, że byli należycie dysponowani i zwykle za życia modlili się”.
Relator zaznacza, że Penitencjaria Apostolska udzieliła tych specjalnych odpustów już w marcu, zaś dekret w ich sprawie został podpisany w dzień uroczystości św. Józefa. – W związku z kolejną falą zachorowań winniśmy o tym szczególnie pamiętać i mówić o tym swoim bliskim i znajomym. Będąc w lipcu chory na koronawirusa, wiem, jak wielkim cierpieniem jest niemożność lub bardzo ograniczona możliwość przystąpienia do sakramentów. Wiele z umierających osób, czy też przebywających w odizolowaniu, nie może dostąpić łaski sakramentu spowiedzi, dlatego dar tych odpustów jest naprawdę czymś niezwykłym i bardzo szczególnym – podkreśla o. Praśkiewicz.
Nieoceniony skarb Kościoła
Uzyskiwanie odpustów przez wiernych w Kościele katolickim ma wielowiekową już tradycję. W historii narosło wiele opinii na temat odpustów. Były czasy, w których poprzez niewłaściwe ich traktowanie, dochodziło do bardzo poważnych nadużyć. Podczas trwania Soboru Watykańskiego II zorientowano się, że odpusty są bardzo ważną sprawą. Z tej racji Paweł VI ogłosił w Konstytucji Apostolskiej „Indulgentiarum doctrina”, z 1 stycznia 1967 r., poprawioną naukę w zakresie praktyki odpustów. Podaje ją w sposób skondensowany w kanonach 992-997 Kodeks Prawa Kanonicznego Jana Pawła II z 1983 r.
REKLAMA
Odpust jest cząstkowy lub zupełny, w zależności od tego, czy uwalnia od kary doczesnej w części lub całości. Paweł VI zniósł odpusty określane konkretnym czasem (np. ilością dni lub lat), ponieważ w wieczności nie ma czasu.
Odpust zupełny zapewnia darowanie człowiekowi przez Boga wszystkich kar doczesnych należnych za grzechy, odpuszczonych już co do winy w sakramencie pokuty. Uzyskanie odpustu zupełny dla siebie pozwala uniknąć kar czyśćcowych, zaś otrzymanie odpustu zupełny za zmarłych ratuje dusze z czyśćca. Odpust cząstkowy natomiast zapewnia częściowe darowanie człowiekowi przez Boga kar doczesnych.
Należy pamiętać, że wierny może uzyskiwać odpust cząstkowy lub zupełny tylko za siebie lub ofiarować go za zmarłego, ale za nikogo z żyjących, ponieważ każdy człowiek jest w stanie sam dokonać przemiany swojego życia i wypełnić warunki wymagane do otrzymania odpustu. Odpust zupełny można uzyskać tylko jeden raz w ciągu dnia, poza pozostającymi w obliczu śmierci, natomiast odpusty cząstkowe można uzyskiwać w ciągu jednego dnia wielokrotnie.
Dusze, które doświadczają już chwały Nieba, wypraszają dla nas na ziemi potrzebne łaski. Wsparcie okazują również ci, którzy żyli wśród nas, i nigdy nie będą kanonizowani przez Kościół.
W najbliższych dniach, mimo zamknięcia cmentarzy lub niemożności wyjścia z domu, warto szczególnie zatroszczyć się o zbawienie naszych bliskich zmarłych oraz tych nieznanych. Warto również prześledzić życiorysy swoich świętych patronów.","Biuro Prasowe Archidiecezji Krakowskiej
/Kraków (KAI)",https://www.niedziela.pl/numer/2019/44,odpusty,https://www.niedziela.pl/artykul/60491/W-jaki-sposob-ofiarowac-duszom-odpusty-w
Prezes DIAK Ryszard Furtak: Naszym orężem jest modlitwa i wsparcie naszych kapłanów,"Wydany 22 października br. wyrok Trybunału Konstytucyjnego dotyczący zakazu tzw. aborcji eugenicznej wywołał duże emocje w polskim społeczeństwie, w tym również falę agresji i sprzeciwu, która została skierowana w stronę Kościoła katolickiego. W związku z obecną sytuacją Akcja Katolicka Diecezji Zielonogórsko-Gorzowskiej zamieściła na swoim profilu fb ""APEL O OPAMIĘTANIE I ODWAGĘ W WYZNAWANIU WIARY"".","Diecezjalny Instytut Akcji Katolickiej przyłączając się do stanowiska Akcji Katolickiej w Polsce umieścił na swoim profilu fb następujący apel:
APEL O OPAMIĘTANIE I ODWAGĘ W WYZNAWANIU WIARY
Akcja Katolicka w Polsce, z trwogą spogląda dziś nie tylko na ogromną liczbę chorych na Covid -19 ale też na rozzuchwalone wulgarne środowiska aktywistów, siejące nienawiść do drugiego człowieka, zakłócające życie społeczne a nade wszystko profanujące nasze świątynie. Stanowczo potępiamy tą wyjątkowo emocjonalną napaść na życie ludzi wiary. Apelujemy o opamiętanie i kulturę w wyrażaniu odmiennych opinii oraz poszanowanie wolności wyznawania religii. Zakłócanie zgromadzeń religijnych to przejaw zwykłego barbarzyństwa, brońmy kościołów przed profanacją. Apelujemy do wiernych o odwagę w wyznawaniu wiary. Zachęcamy wszystkich, ale szczególnie młody polski Kościół by liczniej gromadził się w tym trudnym okresie na codziennych nabożeństwach. To wasz czas! Bądźcie wsparciem dla tych, którzy przekazali Wam życie i wiarę! Akcja Katolicka w Polsce z uznaniem przyjmuje wyrok Trybunału Konstytucyjnego, który zgodnie z Konstytucją RP, stanął po stronie życia tych, którzy sami bronić się nie mogą. Wspieramy rodziców, zwłaszcza kobiety, które przyjęły dar życia i z wielką troską dbają o wychowanie dzieci w tym dzieci niepełnosprawnych. Troska o dziecko (…) jest pierwszym i podstawowym sprawdzianem stosunku człowieka do człowieka – nauczał św. . W dobie pandemii Covid 19 wszelkie masowe zgromadzenia są nie tylko łamaniem prawa, ale wyrazem braku szacunku do zdrowia własnego i życia innych. Nie dajmy się sprowokować. Odpowiedzią na przemoc niech będzie odmawiany codziennie różaniec – to nasza oręż w walce ze złem.",Kras.,https://www.niedziela.pl/numer/2022/37,Akcja Katolicka,https://www.niedziela.pl/artykul/60306/Prezes-DIAK-Ryszard-Furtak-Naszym-orezem
Ważne miejsce,"O pogrzebach w czasie pandemii, znaczeniu cmentarza i modlitwie za zmarłych mówi ks. Tadeusz Zawierucha, administrator cmentarza Kule w Częstochowie.","Ks. Mariusz Frukacz: Czas pandemii COVID-19 jest szczególny także dla osób, które utraciły swoich bliskich. Jak wyglądają pogrzeby w tym trudnym okresie na cmentarzu Kule?
Ks. Tadeusz Zawierucha: Wszystkie uroczystości pogrzebowe odbywają się zgodnie z obowiązującymi przepisami. Oczywiście w świątyni liczba wiernych jest ograniczona. Msze św. są z trumną bądź urną, tak jak rodzina sobie tego życzy. Uroczystość pogrzebowa to chwila, w której żegnamy bliską nam osobę. To jest też czas, w którym przypominam sobie często słowa św. Augustyna: „Panie, nie pytam, dlaczego nam ją zabrałeś, lecz dziękuję za to, że nam ją dałeś”. Przypomina mi się również jego rozmowa z matką – św. Moniką w Ostii. Czując bliską śmierć, nie chciała rozmawiać z synem o tym wszystkim, co było, ale o życiu wiecznym. Stając przy grobach naszych bliskich, porozmawiajmy z nimi o domu Ojca, o tym, co także jest przed nami.
Ważnym miejscem na cmentarzu Kule jest piękny kościół rektoracki. Jak wygląda tu duszpasterstwo?
Kościół rektoracki Zmartwychwstania Pańskiego w Tajemnicy Emaus spełnia bardzo ważną rolę. Ludzie w naszej świątyni szukają pociechy po stracie swoich bliskich. Nasze duszpasterstwo wobec ludzi pogrążonych w bólu i cierpieniu, a teraz także w lęku jest dla nich źródłem nadziei i umocnienia. Bardzo zależy mi na tym, aby Msze św., które są sprawowane w każdą niedzielę o godz. 10.45, a w ostatnią niedzielę miesiąca także o godz. 12, były znakiem tego, że Kościół towarzyszy ludziom, którzy odwiedzają groby bliskich i chcą się za nich pomodlić. Msza św. w południe sprawowana jest za zmarłych, którzy odeszli do domu Ojca w ostatnim miesiącu. W uroczystość Wszystkich Świętych mamy oczywiście dodatkowe Msze św.
Cmentarz wymaga ciągłej troski ze strony jego administratora. Jakie prace są aktualnie podejmowane, by cmentarz był bardziej funkcjonalny i zadbany?
Nasz cmentarz jest miejscem wyjątkowym. Są na nim pochowane osoby, które były wpisane w nasze życie rodzinne i osobiste, ale to także zasłużeni dla Kościoła, społeczeństwa i naszego miasta. Bardzo często oddawali swój czas i serce, pomagając innym i realizując swoje charyzmaty życiowe. Na cmentarzu jest ok. 30 tys. grobów. W 2019 r. rozpoczęliśmy jego modernizację. Udało się nam wykonać 500 m chodników w kostce brukowej. To bardzo ułatwia poruszanie się po cmentarzu. Jego teren jest bardzo duży. Liczy ponad 16 ha, dlatego wciąż trwają prace przy jego odnowieniu. Udało się też zrobić 380 m chodnika, który jest utwardzony w kamieniu. Z biegiem czasu będzie on zamieniony na kostkę brukową. Aktualnie modernizujemy dwa chodniki po 260 m każdy.
REKLAMA
Jakby porównał Ksiądz swoją poprzednią pracę duszpasterską do obecnej – administratora dużego cmentarza?
Do tej pory byłem w zwykłym duszpasterstwie parafialnym. Moja obecna posługa jest też na pewno dla mnie nowym doświadczeniem. Spotykam się z osobami, które odwiedzają nasz cmentarz i modlą się przy grobach bliskich. Często widzę ich łzy i ból, dlatego słowo Boże, które głoszę w naszym kościele, jest słowem pokrzepienia, umocnienia i nadziei. Bardzo zależy mi na tym, aby ból po śmierci bliskiej i ukochanej osoby zamienił się w pamięć i modlitwę. Jako kapłan staję teraz częściej wobec tajemnicy przemijania i życia wiecznego.
Jak towarzyszyć osobom umierającym?
W godzinie śmierci kogoś bliskiego najważniejsze jest to, aby być przy tej osobie. Należy też towarzyszyć w modlitwie. Ona jest później również ważna w rocznicę śmierci tej osoby, w wypominkach, a także przy codziennym pacierzu. Odwiedzajmy często groby naszych bliskich, bo wspólnota rodzinna i miłość przekraczają granicę doczesności w wieczność. Przecież naszych zmarłych nosimy najbliżej siebie, bo w sercu.",,https://www.niedziela.pl/numer/2020/44,pandemia,https://www.niedziela.pl/artykul/150577/nd/Wazne-miejsce
Błogosławieni w dobie pandemii,"Papież Franciszek w czasie swego pontyfikatu wyniósł na ołtarze aż 1226 błogosławionych i 898 świętych. Niestety, pandemia COVID-19 zauważalnie wpłynęła na tę statystykę.","W 2020 r. nie odbyła się ani jedna kanonizacja i nastąpiły zaledwie cztery beatyfikacje. Kim są nowi błogosławieni?
Wrażliwa na cierpienie
Pierwszą osobą wyniesioną na ołtarze w bieżącym roku jest Maria Luigia od Najświętszego Sakramentu (1826-86). Urodzona w Soccavo k. Neapolu została sierotą w wieku 4 lat. Znalazła się pod opieką krewnych, a później bezdzietnego małżeństwa. Już w dzieciństwie rozpoznawano u niej wrażliwość na cierpienie innych oraz rozwinięty zmysł posłuszeństwa.
Jej zafascynowanie duchowością św. Franciszka z Asyżu sprawiło, że w 1853 r. przyjęła habit tercjarki franciszkańskiej. Działała na terenie Neapolu, niosąc pociechę chorym i cierpiącym oraz udzielając duchowych porad młodzieży. W 1878 r. założyła Zgromadzenie Franciszkanek Adoratorek Krzyża Świętego, z siedzibą w Casorii, gdzie zmarła osiem lat później. Ostatnie dwa lata życia bł. Maria Luigia była sparaliżowana.
Drogę do jej beatyfikacji otworzył cud natury medycznej. 19 grudnia 1926 r. u mieszkańca Casorii zdiagnozowano zapalenie opłucnej. Po dziewięciu dniach mężczyzna był już w stanie krytycznym. Jego żona, za namową lekarza, wezwała wstawiennictwa Marii Luigii. Tego samego dnia nastąpiła niewytłumaczalna poprawa stanu zdrowia pacjenta.
Maria Luigia od Najświętszego Sakramentu została wyniesiona na ołtarze 26 września w Neapolu.
Wierny Kościołowi i potrzebującym
Ksiądz Olinto Marella (1882 – 1969) to kolejny błogosławiony ogłoszony w 2020 r. Urodził się na włoskiej wysepce Pellestrina. Wstąpił do Papieskiego Wyższego Seminarium Duchownego w Rzymie, gdzie wielki wpływ wywarł na niego Angelo Giuseppe Roncalli, późniejszy papież i święty Jan XXIII. Po przyjęciu święceń kapłańskich ks. Marella wykładał w seminarium w Chioggi egzegezę biblijną i historię chrześcijaństwa.
W tym samym czasie założył na swojej rodzinnej wyspie ośrodek dla dzieci rybaków, którego mottem uczynił słowa z Listu do Galatów:
REKLAMA
„Ku wolności wyswobodził nas Chrystus” (5, 1). Zastosowane przez niego metody wychowawcze zaowocowały rozwojem całej Pellestriny oraz znaczącą redukcją analfabetyzmu jej mieszkańców.
Sprzeciw wobec tendencji modernistycznych w Kościele za czasów pontyfikatu Piusa X dotknął również ks. Marellę, który utrzymywał kontakty z ks. Romolem Murrim, zwolennikiem modernizmu. Ostatecznie obydwaj zostali zawieszeni w czynnościach kapłańskich – ks. Marella aż na piętnaście lat. Fakt ten nie zraził go jednak do Kościoła. Zaczął pracować jako nauczyciel w różnych miastach Włoch. Z czasem jego nowym domem stała się Bolonia. Gdy pomagał w tamtejszej parafii św. Jana na Monte, doczekał się zniesienia suspensy, a więc mógł ponownie sprawować Eucharystię i spowiadać.
Żył ubogo. Organizował schronienie dla biednych, chorych, głodnych i skonfliktowanych z prawem. Żebrał, by mieć środki na potrzeby swoich podopiecznych. W czasie II wojny światowej udzielał schronienia Żydom. W okresie swojego pontyfikatu wspierał go, także finansowo, papież Jan XXIII.
Ksiądz Olinto Marella zmarł w opinii świętości 6 września 1969 r., otoczony przez tych, którym poświęcił swoje życie. Papież Franciszek zatwierdził dekret o heroiczności jego cnót. Beatyfikacja miała miejsce 4 października w Bolonii.
Założyciel Rycerzy Kolumba
31 października w Hartford w stanie Connecticut w USA do grona błogosławionych został włączony ks. Michael McGivney (1852-90). Urodził się w Waterbury jako pierwsze z trzynaściorga dzieci. Po ukończeniu seminarium duchownego i przyjęciu święceń kapłańskich pracował w New Haven, po czym został proboszczem w Thomaston. Przez swoich wiernych nazywany był „Dobrym Samarytaninem”.
Ksiądz McGivney najbardziej znany jest jednak z tego, że był założycielem Rycerzy Kolumba. To stowarzyszenie przeznaczone dla ludzi świeckich działa po dziś dzień w wielu krajach na świecie, także w Polsce. Przyszły błogosławiony zakładał Rycerzy Kolumba z myślą o niesieniu pomocy rodzinom znajdującym się w trudnej sytuacji ekonomicznej z powodu choroby lub śmierci głowy rodziny. Obecnie stowarzyszenie liczy ponad półtora miliona członków, którzy są zaangażowani w ewangelizację, działalność charytatywną i obronę wolności religijnej.
REKLAMA
Za wstawiennictwem ks. Michaela McGivneya uproszony został cud uzdrowienia dziecka w łonie matki. W styczniu 2015 r. podczas badania USG rozpoznano ciężki obrzęk płodu, który miał doprowadzić do śmierci wewnątrzmacicznej. Ojciec dziecka, członek Rycerzy Kolumba, wraz ze swoją żoną i przyjaciółmi ze stowarzyszenia rozpoczęli wówczas modlitwę o uzdrowienie dziecka przez wstawiennictwo ks. McGivneya. Badanie USG w następnym miesiącu wykazało ustąpienie obrzęku, a dziecko urodziło się zdrowe w 31. tygodniu ciąży. To wydarzenie zostało uznane za cud potrzebny do ogłoszenia amerykańskiego duchownego błogosławionym.
Święty na Facebooku
Grono czterech nowych błogosławionych w 2020 r. uzupełnia Carlo Acutis (1991 – 2006), włoski nastolatek, który gościł na naszej okładce 11 października. Mimo że przeżył zaledwie 15 lat, wypełnił otrzymany przez Boga czas „po brzegi”. Działał jako wolontariusz wśród bezdomnych i służył w charakterze katechety. Jednocześnie pogłębiał swoje uzdolnienia informatyczne, które z powodzeniem wykorzystywał w dziele ewangelizacji. Jest pierwszym błogosławionym, który miał swój profil na Facebooku.
W pierwszych dniach sierpnia 2006 r. zaczął chorować na białaczkę. Mawiał wtedy: „Wszystkie cierpienia, które będę musiał cierpieć, ofiaruję Panu, za papieża i za Kościół, aby nie iść do czyśćca i iść prosto do nieba”. Zmarł w Mediolanie; budował wszystkich swoją głęboką wiarą i pogodną postawą. Został beatyfikowany 10 października w Asyżu.
Czworo nowych błogosławionych i cztery różne sposoby dążenia do świętości. Te przykłady pokazują nam, że każdy z nas może i powinien odnaleźć własną drogę ku Bogu, aby rozwinąć w sobie talenty, które On nam powierzył.",Ks. Przemysław Lech,https://www.niedziela.pl/numer/2020/44,Kościół,https://www.niedziela.pl/artykul/150531/nd/Blogoslawieni-w-dobie-pandemii
Pogrzeb z COVID-em w tle,"Czeka nas trudny czas – zapowiada rząd. Codziennie będą się odbywać setki pogrzebów osób zmarłych na COVID-19. Jakie obowiązują wtedy procedury? O czym powinny wiedzieć rodziny, które znajdą się w tak dramatycznej sytuacji?","Tata zmarł w szpitalu jednoimiennym na Wołoskiej nad ranem we wtorek 19 maja. Główna przyczyna to COVID-19 – napisał dr hab. Maciej Duszczyk, profesor Uniwersytetu Warszawskiego. – Miał kilka chorób współistniejących, ale dawał radę. Pokonał go dopiero wirus z Wuhan”. Profesor postanowił opisać na Facebooku swoje doświadczenia z tego trudnego okresu w przekonaniu, że może to pomóc komuś, kto znajdzie się w podobnej sytuacji.
Alicja pochowała siostrę w październiku. – Marta była wdową, samotnie wychowywała dwoje dorastających dzieci. Była wysportowana, zdrowa, nie miała nawet nadciśnienia. Mieliśmy więc nadzieję, że pozytywny wynik testu o niczym nie przesądza, ale jej stan się pogorszył, zdecydowano więc o hospitalizacji. Wtedy zaczął się dramat. Na zakaźnym nie wolno mieć własnych telefonów, dlatego codziennie wydzwanialiśmy na oddział. Ludzie byli cudowni, cierpliwi i empatyczni. Jak zrobiło się naprawdę źle, błagałam lekarkę – wiem, że to głupie, ale ludzie w rozpaczy proszą czasem o głupie rzeczy – żeby podeszła do Marty i włączyła na chwilę w swoim telefonie opcję głośnomówiącą, bym mogła powiedzieć do siostry choć kilka słów. Po chwili ciszy usłyszałam: Niestety, to jest już niemożliwe. To krótkie „już” miało siłę mocnego ciosu. Moja 16-letnia siostrzenica, która stała obok, zemdlała. Przez następne dni miotaliśmy się po mieszkaniu jak dzikie zwierzęta w klatce. Co robić, co robić? Uspokajała nas wspólna modlitwa. Paliliśmy świece i robiliśmy szturm do nieba. 5 dni później dostaliśmy telefon ze szpitala. Słyszałam spokojny głos lekarza i patrzyłam, jak dwoje dzieci Marty spokojnie je poranną owsiankę. Wtedy pomyślałam, że to najtrudniejsza chwila w moim życiu.
Gdy rzeczywistość przerasta
„Problem zaczyna się zaraz po otrzymaniu informacji o zgonie – pisze Maciej Duszczyk. Jak odebrać ciało? Do szpitala przyjechać nie można. Trzeba czekać na telefon z sanepidu, tylko nikt nie dzwoni. Dobra, może jednak szpital. Dzwonię na oddział, gdzie leżał tata. Po kilku rozmowach wiem prawie wszystko. (…) Jadę do urzędu po akt zgonu. (...) Ustalam pogrzeb na sobotę i jadę do księdza, aby omówić szczegóły. W kościele może być dwadzieścia pięć osób, a ja spodziewam się minimum setki. Co robić? Szybko uzgadniamy, że wystawimy krzesła na zewnątrz kościoła i tak zorganizujemy pogrzeb” .
REKLAMA
– Szpital prosi o identyfikację ciała. Za chwilę przychodzi MMS ze zdjęciem zmarłej Marty. Ten widok kasuje mnie na resztę dnia. Mąż jedzie po akt zgonu, a najstarszy syn obdzwania zakłady pogrzebowe. Przychodzi mi do głowy, jak w takiej sytuacji radzą sobie starsi, samotni ludzie? Czy ktoś im pomaga? – zastanawia się Alicja. W zakładzie pogrzebowym wyjaśniają nam pokrótce przebieg pogrzebu w reżimie sanitarnym. Na spokojnie, bez paniki, dlatego apeluję: nie czytajcie tych wszystkich bzdur o covidowych pogrzebach, które rozsadzają internet. Zwłaszcza takich, że wystarczy dać ludziom z zakładu pogrzebowego w łapę, a otworzą trumnę. To rodzi niepotrzebne napięcia i lęki. U nas część krewnych odmówiła udziału w pogrzebie z obawy, że mogą się zakazić. Do kościoła weszła garstka ludzi, reszta czekała przy grobie. Pozdrawiali nas z daleka i wysyłali SMS-y z kondolencjami. Straszne czasy...
„Przydałby się jeden numer infolinii, pod którym można byłoby się dowiedzieć, jak postępować i przygotować się na to, co będzie czekać najbliższych zmarłego. To jest ekstremalnie trudny czas i przydałoby się, żeby państwo o tym pomyślało” – przyznaje Duszczyk.
Procedura ułatwia
Zasady postępowania w przypadku pogrzebów osób zmarłych na COVID-19 zostały uregulowane w rozporządzeniu Ministra Zdrowia z kwietnia 2020 r. Obowiązują one zarówno wtedy, gdy chory zmarł w szpitalu czy domu opieki społecznej, jak i wówczas, gdy zgon nastąpił w domu rodzinnym.
REKLAMA
– Pogrzeb osoby zmarłej na COVID-19 niczym nie różni się od innych pochówków. Jedyna różnica dotyczy reżimu sanitarnego – wyjaśnia Jarosław Wydmuch, dyrektor Cmentarza Komunalnego w Częstochowie. Co to oznacza? Zmarły w szpitalu jest przygotowywany przez personel kostnicy. Ciało jest odkażane, a następnie wkładane do dwóch worków. Potem umieszcza się je w trumnie lub kapsule – jeśli w grę wchodzi kremacja – i ponownie odkaża. Trumna jest następnie zamykana i zaleca się, by jej potem nie otwierać. Jeśli do zgonu dochodzi w domu prywatnym czy mieszkaniu, to najpierw zgon musi stwierdzić lekarz, potem pojawiają się pracownicy zakładu pogrzebowego – ubrani w odzież ochronną (konieczne jest to tylko wtedy, gdy dochodzi do bezpośredniego kontaktu z ciałem zmarłego na COVID-19). Nie jest też prawdą, że pogrzeb musi się odbyć w ciągu 24 godzin od zgonu, bo COVID-19 w rozporządzeniu Ministerstwa Zdrowia nie został dopisany do wykazu chorób zakaźnych.
Pracownik branży pogrzebowej zna rzeczywistość od praktycznej strony: – Na wiosnę było więcej strachu i narzekań na nieprecyzyjne przepisy. Teraz okrzepliśmy, choć sytuacja ogólnie nie wygląda dobrze. Mamy coraz więcej pochówków zmarłych na COVID-19 i coraz częściej niestety, zleceń na odbieranie ciał z domów. Ludzie są przerażeni, gdy stajemy w progu w tych sanitarnych skafandrach. To jest konieczne, ponieważ wirus na ciele zmarłego utrzymuje się ok. trzech dni, jednak w krwi, płynach ustrojowych itd. – ok. dwunastu, stąd procedura polewania ciała płynem dezynfekcyjnym, owijanie go w folię i wyścielanie dna trumny wkładem chłonnym. Ludzie dają nam ubrania i jakieś drobiazgi, np. różańce, by włożyć je do trumny. Nie mam serca powiedzieć im, że nikt zmarłego nie ubierze w te rzeczy, że nic nie zostanie włożone do trumny...
REKLAMA
Urna – tak, trumna – nie?
Informacje zbierane w całej Polsce rysują taki przebieg covidowych pogrzebów: Jeśli rodzina chciała, by modlitwy przy zmarłym były odmawiane w świątyni, doradzano kremację. Trumny nie wnoszono do kościoła. Czekała przed cmentarzem lub na cmentarzu. W tym czasie żałobnicy uczestniczyli we Mszy św. Potem kondukt ruszał do miejsca pochówku. – Nie ma przepisu, który zabrania wprowadzania trumny do kościoła. Powtarzam: trumna jest solidnie odkażona i prędzej żałobnicy zakażą się od siebie, jeśli nie zachowują obostrzeń, niż od trumny – przekonuje Jarosław Wydmuch.
– Kościół stosuje się do zaleceń sanepidu. Przy pierwszej fali było więcej obaw, a mniej wiedzy, więc urna z prochami zmarłego mogła znaleźć się w świątyni, ale trumna już nie – mówi ks. Sławomir Bartoszuk, częstochowski proboszcz.
– Myślę, że w takich trudnych sytuacjach wiedza musi się spotkać z wrażliwością. Pogrzeb w reżimie sanitarnym czy bez to wciąż jest to ostatnie pożegnanie, bardzo trudna sytuacja dla rodziny. Jeśli parafianie mają potem jakieś obawy, to kościół po uroczystości można wywietrzyć, odkazić posadzkę… Myślę, że musimy się przyzwyczaić do rzeczywistości, w której ludzie wokół nas umierają na COVID-19, i przestać panikować. Nie wolno odbierać ludziom możliwości godnego pożegnania swoich bliskich.",Katarzyna Woynarowska,https://www.niedziela.pl/numer/2020/44,pogrzeb,https://www.niedziela.pl/artykul/150529/nd/Pogrzeb-z-COVID-em-w-tle
Po co dyspensa?,"W jakim celu biskupi – o ile nie wszystkich, to przytłaczającej większości Kościołów lokalnych na świecie – wydawali w ostatnich tygodniach dyspensy dotyczące uczestnictwa w niedzielnej Mszy św.? Oczywiście, z troski o dobro wiernych: o ich życie, zdrowie i dobro duchowe. Dyspensa nie ma jednak na celu zniechęcania osób zdrowych do udziału w niedzielnej Mszy św.","Irlandzcy i walijscy katolicy już po raz drugi w tym roku, nawet gdyby chcieli pójść obecnie na niedzielną Mszę św., nie tylko żeby wypełnić obowiązek wynikający z przykazania kościelnego („w niedzielę i święta nakazane uczestniczyć we Mszy św.”), ale także z głębokiej pobożności, której nie musi wspierać surowy nakaz prawa – nie mogą tego zrobić. Zarządzeniem władz – mimo głosów sprzeciwu biskupów, którzy wskazywali, że nie ma żadnych dowodów na to, iż świątynie są częstymi ogniskami epidemii – kościoły zostały zamknięte na cztery spusty. Wydane z konieczności dyspensy przez arcybiskupa Dublina czy biskupa Swansea znoszą obowiązek wypełnienia prawa wynikającego z kanonu 1247 KPK, bo fizycznie jego spełnienie nie jest możliwe bez naruszenia przepisów porządkowych. W tym tkwi sens tamtejszych dyspens.
W naszym kraju ograniczenia dotyczące kościołów, tak jak i niemal wszystkich sektorów życia społecznego, również zostały wprowadzone, ale uczestniczenie we Mszy św. nie jest wykroczeniem. Nadal, pod pewnymi warunkami, możemy i powinniśmy chodzić do kościoła. Owszem, gdyby wszyscy polscy katolicy, którzy przed pandemią COVID-19 systematycznie uczestniczyli we Mszy św., chcieli w niej uczestniczyć dziś, w narzuconym reżimie sanitarnym, polskie kościoły w niedzielę nie pomieściłyby wszystkich, bo na jednego wiernego musi przypadać co najmniej 7 m2 powierzchni. Pokusiłem się o małe obliczenia. W Polsce, według danych Instytutu Statystyki Kościoła Katolickiego, w każdą niedzielę w kościołach parafialnych i filialnych odprawianych jest ok. 40 tys. Mszy św. Gdy dodamy do tego jeszcze 10 tys. wieczornych sobotnich (kan 1248 p. 1), mamy łącznie 50 tys. Mszy św., a kościoły są różne – większe i mniejsze. Z ostrożnego założenia, że średni polski kościół ma 600 m2 powierzchni (myślę, że bardzo się nie mylę), wynika, iż nawet w strefie czerwonej, zgodnie z prawem i przy zachowaniu dystansu, maseczek i dezynfekowania, w miarę bezpiecznie może uczestniczyć w nabożeństwach ponad 4 mln osób. Gdyby ktoś się zatem obawiał, że braknie miejsca, to raczej powinien tę obawę odrzucić. Oczywiście, zdarzają się kościoły bardzo małe, ale na to też jest rada. Przy dzisiejszej mobilności i gęstości sieci kościelnej łatwo można znaleźć znacznie większy w okolicy.
REKLAMA
Po co więc wydawane są biskupie dyspensy? Prawo mówi, że dla duchowego dobra wspólnoty i osób indywidualnych. To nie jest ani zakaz przyjścia do kościoła, ani próba wytłumaczenia, że uczestnictwo w Eucharystii jest czymś nieistotnym. To nadal, także w trakcie pandemii, „szczyt życia chrześcijańskiego”. Tu nic się nie zmienia. Dyspensa jest jedynie krokiem w kierunku dostosowania kościelnych norm prawnych do nowej, wyjątkowej sytuacji, którą jest pandemia COVID-19. Sprawia ona, że dla części osób – w tym szczególnie dla chorych, będących na kwarantannie, odczuwających dolegliwości, które mogą wskazywać na zakażenie koronawirusem, czy dla bojących się o własne zdrowie z powodu chorób współistniejących – brak uczestnictwa we Mszy św. nie wiąże się z sankcją grzechu. Nie jest złamaniem przykazania kościelnego i wspomnianego przepisu prawa ogólnego, nie trzeba się więc z tego spowiadać.
Może się zdarzyć sytuacja, że z powodu „zapełnienia” kościoła i człowiek zdrowy nie będzie mógł uczestniczyć we Mszy św. Przyjdzie do kościoła i albo zobaczy, albo przeproszą i powiedzą mu delikatnie, że nałożony rozporządzeniem limit uczestników jest już wyczerpany i w trosce nie tylko o przestrzeganie prawa, ale i o zdrowie oraz życie innych powinien wrócić do domu. W takim przypadku w wielu dyspensach polskich biskupów widnieje zachęta, aby niejako w zamian uczestniczyć we Mszy św. w tygodniu, kiedy można zapewnić 30 m2 (małe mieszkanie) na jednego uczestnika Eucharystii.
Temu służy właśnie każda dyspensa od uczestnictwa we Mszy św. Nie zabrania ona chodzić do kościoła, nie zniechęca zdrowych, a daje duchowy komfort temu, dla którego Eucharystia jest szczytem życia chrześcijańskiego, na wypadek gdyby z powodu zaistniałej sytuacji, ze względów prawnych, nie mógł w niej uczestniczyć.",Ks. Paweł Rozpiątkowski,https://www.niedziela.pl/numer/2020/44,dyspensa,https://www.niedziela.pl/artykul/150526/nd/Po-co-dyspensa
"Caracas: dokonano rozpoznania szczątków przyszłego błogosławionego, lekarza ubogich","W poniedziałek, 26 października w kościele Matki Boskiej Gromnicznej w stolicy Wenezueli, Caracas, dokonano ekshumacji szczątek przyszłego błogosławionego, Józefa Grzegorza Hernándeza, lekarza ubogich (1864-1919). Był wybitnie wykształconym lekarzem- społecznikiem, leczył ubogich za darmo, a nawet kupował im leki za własne pieniądze.","W przekonaniu Wenezuelczyków jest on świętym już od kilkudziesięciu lat. Jego kult rozpoczął się natychmiast po jego tragicznej śmierci w czerwcu 1919 roku, kiedy wracając od chorego zginął pod kołami jednego z pierwszych jeżdżących po Caracas samochodów.

PODZIEL SIĘ CYTATEM
Za wstawiennictwem dr. Józefa Grzegorza Hernandeza dokonało się wielu cudów. Jednak pomimo przedstawienia Watykanowi ponad 2 tys. takich przypadków dopiero trzy lata temu, w 2017 roku, lekarze ze szpitala w mieście San Fernando de Apure, zdołali udowodnić, że powodzenie operacji i całkowity powrót do zdrowia 10 letniej dziewczynki postrzelonej z pistoletu i podziurawionej kulami, nie było ich dziełem, operowali bowiem nie mając żadnej nadziei na to, że dziecko przeżyje, a tym bardziej w kilka dni powróci do zdrowia bez śladu jakiegokolwiek inwalidztwa, lecz cudownego wstawiennictwa dra. Hernandeza.
Rodzina z konającą dziewczynką chcąc dotrzeć do szpitala z odległej wioski musiała przeprawić się przez rzekę, a potem jechać kilka godzin do szpitala w San Fernando de Apure bardzo złą drogą. Matka cały czas modliła się do dra. Józefa Grzegorza Hernandeza, a przed operacją, która rozpoczęła się dwa dni potem, prosiła doktora ubogich, aby wyjednał cud. Operację przeprowadzono. Jednak wszyscy myśleli, że postrzelona dziewczynka, pozostanie w stanie wegetatywnym. Lekarze diagnozowali, że nigdy nie będzie chodzić, mówić, widzieć. Okazało się, że w kilka dni pacjentka wyzdrowiała w sposób, który nie można było wytłumaczyć naukowo. Po dwudziestu dniach pobytu w szpitalu wyszła z niego na własnych nogach.
REKLAMA
Ekshumację doktora śledził cały kraj poprzez relację na żywo przeprowadzoną przez największe wenezuelskie media. Przerwano nawet lekcje w szkołach. Był to nie tylko akt sanitarny, ale uroczystość liturgiczna. Ekshumacja odbywała się w kościele Matki Boskiej Gromnicznej , w stołecznym Caracas, w którym znajduje się grób ze szczątkami przyszłego błogosławionego. Rozpoczęła się o godzinie 10 rano i trwała ponad godzinę. Ze względów na Covid i potrzebę spełnienia warunków bezpieczeństwa sanitarnego, uczestniczyło w niej 100 wybranych osób. Oprócz naukowców, lekarzy oraz specjalistów medycyny sądowej, w uroczystości uczestniczyła sama uzdrowiona, dziś już 13 letnia Yaxuri Solorzano wraz z matką i młodszą siostrą, przedstawiciele episkopatu Wenezueli oraz Nuncjusz Apostolski w Caracas, abp Aldo Giordano. Stwierdził on:: „Miałem okazję osobiście obserwować miłość jaką darzą Wenezuelczycy dra Józefa Grzegorza Hernándeza. Dziękujemy papieżowi Franciszkowi, za jego beatyfikację, której oczekujemy w przyszłym, 2021 roku. Przekazuję wszystkim wam, wyrazy miłości i błogosławieństwo papieża Franciszka”.
Należy przypomnieć, że przed beatyfikacją, Kościół katolicki wymaga rozpoznania szczątków przyszłego błogosławionego w celu sprawdzenia, czy rzeczywiście należą one do danej osoby. W tym przypadku, wydobyte relikwie zostaną przesłane do Watykanu, ale też zostaną rozdane we wszystkich diecezjach Wenezueli.
REKLAMA
Obecna ekshumacja doktora ubogich, Józefa Grzegorza Hernándeza przypadła w 156 rocznicę jego urodzin. Nie miał on szczęścia w procesie beatyfikacyjnym. Watykan badał jego sprawę przez 70 lat. Prośba o beatyfikację została przedstawiona w 1949 r. przez ówczesnego arcybiskupa Caracas, Lucasa Guillerma Castilla, ale dopiero w kwietniu 1964 r. ogłoszono, że nie ma przeszkód, aby kontynuować postępowanie w potwierdzeniu świętości tego, który w życiu oddał się nauce i wierze oraz posłudze ubogim. W dniu 4 maja 1972 roku jego sprawa stała się oficjalna, a w 1985 św. Jan Paweł II polecił ogłosić dekret o heroiczności jego cnót i przyznał mu tytuł Czcigodnego Sługi Bożego.
Beatyfikacja doktora ubogich nastąpi w pierwszym kwartale 2021 roku.","Justyna Zuń-Dalloul (KAI)
/Caracas",,Józef Grzegorz Hernández,https://www.niedziela.pl/artykul/60259/Caracas-dokonano-rozpoznania-szczatkow
Watykan: przez cały listopad będzie można uzyskać odpust dla zmarłych,"W bieżącym roku, w obecnej sytuacji związanej z pandemią COVID-19, przez cały listopad będzie można uzyskać odpust zupełny dla wiernych zmarłych – czytamy w dekrecie opublikowanym na polecenie Ojca Świętego przez Penitencjarię Apostolską. Jak zaznaczono - chodzi o uniknięcie zgromadzeń wiernych tam, gdzie są one zakazane.","Penitencjaria Apostolska zaznacza, iż otrzymała wiele próśb od biskupów, którzy prosili, aby w tym roku, z powodu epidemii COVID-19, zostały zmodyfikowane pobożne dzieła mające na celu uzyskanie odpustów zupełnych dla dusz czyśćcowych. Dlatego Penitencjaria Apostolska, na specjalne polecenie Jego Świątobliwości papieża Franciszka, chętnie ustanawia i postanawia, że w tym roku, aby uniknąć zgromadzeń, tam gdzie są one zakazane:
a.- Odpust zupełny dla tych, którzy nawiedzają cmentarze i modlą się za zmarłych choćby tylko duchowo zwykle ustanowiony tylko w dniach od 1 do 8 listopada, może być przeniesiony na inne dni tego samego miesiąca, aż do jego końca.
b. - Odpust zupełny 2 listopada, ustanowiony z okazji wspomnienia wszystkich wiernych zmarłych uzyskany przez tych, którzy pobożnie nawiedzają kościół lub kaplicę i odmawiają tam „Ojcze nasz"" i „Wierzę w Boga”, może być przeniesiony nie tylko na niedzielę przed lub po lub w dniu Uroczystości Wszystkich Świętych, ale także na inny dzień listopada, dowolnie wybrany przez poszczególnych wiernych.
REKLAMA
Osoby starsze, chore i ci wszyscy, którzy z poważnych powodów nie mogą opuścić domu, na przykład ze wzglądu na ograniczenia nałożone przez właściwe władze na czas pandemii, aby zapobiec gromadzeniu się wielu wiernych w miejscach świętych, będą mogli uzyskać odpust zupełny pod warunkiem, że duchowo dołączą do wszystkich pozostałych wiernych, wykluczą wszelkie przywiązanie do jakiegokolwiek grzechu i mają zamiar jak najszybciej spełnić trzy zwyczajowe warunki (spowiedź sakramentalna, Komunia eucharystyczna i modlitwa w intencji Ojca Świętego), przed obrazem Pana Jezusa lub Najświętszej Maryi Panny, odmówią pobożnie modlitwy za zmarłych, na przykład jutrznię i nieszpory brewiarzowego oficjum za zmarłych, Różaniec, Koronkę do Bożego Miłosierdzia, inne modlitwy za zmarłych najdroższych wiernym, albo podejmą medytacyjną lekturę jednego z fragmentów Ewangelii zaproponowanej w liturgii za zmarłych, albo wypełnią uczynki miłosierdzia poprzez ofiarowanie Bogu cierpień i niedogodności swego życia.
Penitencjaria Apostolska zachęca kapłanów do gorliwego sprawowania Sakramentu Pokuty i niesienia Komunii Świętej chorym. Ten najwyższy trybunał kościelny w sprawach wewnętrznych przypomina, że jeśli chodzi o warunki duchowe dla uzyskania odpustu zupełnego, odwołuje się do wskazań już wydanych w nocie ""O sakramencie pokuty w obecnej sytuacji pandemii"", wydanej przez ten Trybunał 19 marca 2020 roku. Zachęcono ponadto kapłanów do trzykrotnego odprawiania Mszy św. w dniu wspomnienia wszystkich wiernych zmarłych, 2 listopada.","st (KAI)
/Watykan",,koronawirus,https://www.niedziela.pl/artykul/60107/Watykan-przez-caly-listopad-bedzie-mozna
Warszawa: Z powodu Covid-19 kościół akademicki św. Anny zamknięty,Z powodu pozytywnego wyniku testu na COVID-19 u jednego z duszpasterzy kościoła akademickiego św. Anny - świątynia została zamknięta do 4 listopada. Wszystkie stacjonarne spotkania są odwołane. Grupy mogą się spotykać online.,"W informacji przekazanej PAP przez biuro prasowe archidiecezji warszawskiej podano, że po rozmowie rektora kościoła akademickiego św. Anny ks. Krzysztofa Siwka z kard. Kazimierzem Nyczem, świątynia zostanie zamknięta do 4 listopada.
Wyjaśniono, że ""ma to związek z pozytywnym wynikiem testu na COVID-19 u jednego z duszpasterzy"".",PAP,,COVID‑19,https://www.niedziela.pl/artykul/60100/Warszawa-Z-powodu-Covid-19-kosciol
Abp Paglia: rodzina w centrum troski Kościoła,"„Odnowa życia Kościoła w największym stopniu zależy od troski duszpasterskiej o rodziny” – stwierdził przewodniczący Papieskiej Akademii Życia. Abp Paglia dodał, że także w obliczu ataku COVID-19, to właśnie rodzina, ze wszystkimi jej słabościami, okazała się tak naprawdę najlepszym miejscem schronienia i stabilizacji.","„Rodzina, pomimo wszystkich ataków, pozostaje stabilna, dzięki swojej wewnętrznej sile: nie ma substytutów ani zastępczych funkcji rodziny” –dodał przewodniczący Papieskiej Akademii Życia. Arcybiskup przemawiał do delegatów duszpasterstwa rodzinnego diecezji kolumbijskich podczas konferencji online, która odbyła się na temat: „Rodzina w czasach pandemii i po pandemii”. Czas pandemii wyraźnie pokazał, że rodzina jest wyjątkową formą społeczną. W dzisiejszym świecie, gdzie dokonuje się wyborów tymczasowych, staje się ona „jedynym miejscem stabilnych relacji, stałych decyzji, a to ma głęboki wpływ na życie poszczególnych jej członków” – podkreślił abp Paglia.
Hierarcha zaznaczył również, że Kościół powinien mieć cechy „komunii rodzinnej” i że konieczny jest „eklezjologiczny punkt zwrotny”. Chodzi o „nowy sposób bycia Kościołem”, Kościołem rozumianym jako „rodzina Boga”. Przewodniczący przypomniał przy tym myśl Papieża Franciszka z adhortacji „Amoris Laetitia”, w której wzywa do głębokiej odnowy w Kościele, właśnie akcentując znaczenie rodziny.
Arcybiskup zauważył następnie, że dzisiaj istnieje głęboka przepaść oddzielająca poszczególne rodziny od całości wspólnoty chrześcijańskiej, zwłaszcza w parafiach. Wspólnoty parafialne są zbyt uwikłane w „irytującą biurokrację”, a proboszczowie są bardziej urzędnikami niż ojcami wspólnoty. Paglia mówił o potrzebie „nowego horyzontu”, który inaczej określi styl życia parafialnego. Głównym nurtem duszpasterstwa powinna stać się troska o ogniska domowe w charakterze tzw. braterstwa wśród rodzin. Dotyczy to nowej perspektywy, w której poszczególne wspólnoty domowego Kościoła, będą w pełni czuć się członkami większej rodziny, jaką jest parafia. „Jest to kwestia zasadnicza – podsumował przewodniczący Papieskiej Akademii Życia – nie tylko dla życia parafii, ale także dla miasta, dla całego społeczeństwa, w którym rodziny są powołane do tego, by wnieść swój wkład jako «zaczyn bliskości międzyludzkiej»”.","Eryk Gumulak SJ
/vaticannews
/Watykan (KAI)",https://www.niedziela.pl/numer/2013/27,rodzina,https://www.niedziela.pl/artykul/60074/Abp-Paglia-rodzina-w-centrum-troski
Portugalska Caritas: epidemia doprowadziła do największego kryzysu od 100 lat,"Epidemia COVID-19 doprowadziła do największego w ostatnim stuleciu kryzysu społecznego i gospodarczego w Portugalii, uważa szef działającego w tym kraju oddziału Caritas Eugénio Fonscea, przypominając, że kraj ten nie przeżył dramatu II wojny światowej. Władze organizacji szacują, że od początku epidemii wskutek COVID-19 liczba ubogich wspieranych przez Kościół w Portugalii wzrosła o ponad 6000.","Według dyrektora portugalskiej Caritas, pomiędzy kwietniem a początkiem października liczba osób, które zgłosiły do tej głównej charytatywnej organizacji kościelnej w związku z koronakryzysem wzrosła zarówno wśród obywateli Portugalii, jak i ludności napływowej, przybyłej do tego kraju z jego byłych kolonii w Afryce, Azji i Ameryce Południowej.
Jak odnotował Eugénio Fonseca liczba ponad 6000 potrzebujących, które zgłosiły się do Caritas z powodu zubożenia podczas koronakryzysu, obejmuje wiele rodzin, które nigdy wcześniej nie korzystały z pomocy Kościoła.
Ze statystyk portugalskiego oddziału Caritas wynika, że wśród nowych potrzebujących, którzy wraz z Covid-19 zgłosili się do Caritas po pomoc, największy odsetek stanowią osoby, które wskutek koronakryzysu straciły pracę – 61 proc.
Obserwacje szefa Caritas Portugalii są zbieżne z opublikowanymi szacunkami UNICEF, według której w tym iberyjskim kraju wyraźnie wzrosła w efekcie epidemii liczba dzieci żyjących w ubóstwie. Ich odsetek przekracza już 22 proc.","mz (KAI
/Sabado
/CP)
/Lizbona",,Caritas,https://www.niedziela.pl/artykul/60062/Portugalska-Caritas-epidemia-doprowadzila
Koronawirus w kolejnych warszawskich świątyniach. Od 24 października kościół na Lindleya ponownie otwarty,"Kościół NMP Królowej Świata na Ochocie i parafialna kancelaria z powodu pozytywnych wyników testów na koronawirusa u dwóch kapłanów od 21 października zostały zamknięty do odwołania. Do 2 listopada zamknięty jest także Kościół Dobrego Pasterza na Woli, gdzie również wykryto Covid-19 u duszpasterzy.","Kościół NMP Królowej Świata na Ochocie i parafialna kancelaria z powodu pozytywnych wyników testów na koronawirusa u dwóch kapłanów od 21 października zostały zamknięty do odwołania. Do 2 listopada zamknięty jest także Kościół Dobrego Pasterza na Woli, gdzie również wykryto Covid-19 u duszpasterzy.
REKLAMA
Na kwarantannie przebywa także wspólnota franciszkanów w Niepokalanowie. „Objęty nią został tylko teren zamieszkania zakonników. Bazylika, kaplica św Maksymiliana, Muzeum, Dom rekolekcyjny i Wydawnictwo są dostępne dla wiernych. Msze święte sprawują ojcowie spoza naszej wspólnoty a Muzeum, Kaplicę św. Maksymiliana i Wydawnictwo obsługują siostry zakonne i osoby świeckie” - poinformował na Facebooku gwardian Niepokalanowa o. Mariusz Slowik. Do spowiedzi w bazylice można przystąpić tylko na początku Mszy Świętej.
Z kolei 24 października Msze Święte z udziałem wiernych zostaną wznowione zostaną w parafii św. Alojzego Orione przy ul. Lindleya. Świątynia po tym jak wykryto koronawirusa u proboszcza została zdezynfekowana, a sprawujący Eucharystie kapłani zostali przebadani i mają ujemne wyniki testów. Wcześniej nabożeństwa odbywały się w zamkniętym kościele i były transmitowane dla wiernych.",M.W.,https://www.niedziela.pl/numer/2016/44,Kościół,https://www.niedziela.pl/artykul/60051/Koronawirus-w-kolejnych-warszawskich
Aktualizacja: Zmarł wieloletni proboszcz i dziekan skoczowski ks. prałat Alojzy Zuber. Publikujemy jego wspomnienia,"Zmarł emerytowany ks. prałat Alojzy Zuber – wieloletni proboszcz parafii Świętych Apostołów Piotra i Pawła w Skoczowie i kustosz sanktuarium św Jana Sarkandra na Kaplicówce, a także dziekan dekanatu skoczowskiego. Ks. prałat Alojzy Zuber przyjmował papieża Jana Pawła II w maju 1995 roku na skoczowskiej Kaplicówce.","W ostatnim czasie przebywał na emeryturze w Domu Sióstr Sercanek w Kamesznicy. Zachorował na koronawirusa Covid-19...
Wieczny odpoczynek racz mu dać Panie…
Za diecezja.bielsko.pl podajemy szczegóły dotyczące uroczystości pogrzebowych Księdza Prałata w kościele Świętych Apostołów Piotra i Pawła w Skoczowie, które odbędą się w piątek 23 października br.:
W związku z obostrzeniami sanitarnymi, które obowiązują w czasie pandemii, w kościele może jednorazowo przebywać 135 osób; pamiętamy o zakrywaniu nosa i ust maseczką. Bardzo prosimy o przestrzeganie tych zaleceń. Prosimy o dostosowanie się do poniższego planu uroczystości pogrzebowych:
Piątek, 23 października 2020 r.
7.30 Wprowadzenie trumny do kościoła parafialnego Świętych Apostołów Piotra i Pawła w Skoczowie
8.00 Msza św. z udziałem wiernych pod przew. ks. prob. Witolda Grzomby
8.45 – 9.30 Różaniec w intencji zmarłego, w tym czasie czuwanie przy trumnie
10.00 Msza św. sprawowana przez kapłanów pod przew. Dziekana Skoczowskiego ks. Ignacego Czadera, bez udziału wiernych
11.30 Msza św. z udziałem wiernych pod przew. ks. Juliusza Kropacza
11.30 Msza św. w Szpitaliku (50 osób) z udziałem wiernych pod przew. ks. Tomasza Gwoździewicza
11.30 Msza św. w Wiślicy (65 osób) z udziałem wiernych pod przew. ks. Dariusza Byrskiego
12.15 – 13.00 Różaniec w intencji zmarłego, w tym czasie czuwanie przy trumnie
13.15 Odczytanie zamówionych intencji mszalnych, przemówienia i pożegnania przez władze lokalne, grupy parafialne i społeczne.
14.00 MSZA ŚW. POGRZEBOWA POD PRZEW. BISKUPA Piotra Gregera z udziałem najbliższej Rodziny oraz osób zaproszonych imiennie (nie ma koncelebry z Biskupem – Księża odprawiają o 10.00) Po Mszy św. wyprowadzenie trumny i przejazd na Stary Cmentarz (najbliższa Rodzina).

Poniżej publikujemy wspomnienia ks. prał. Alojzego Zubra z 2013 roku z okazji przeżywanego przez niego wówczas złotego jubileuszu kapłaństwa. Wspomnienia napisał do pisma „Effatha” (nr 7/2013) wydawanego w parafii Świętych Apostołów Piotra i Pawła w Skoczowie, gdzie ks. Alojzy Zuber posługiwał wówczas jako proboszcz.
REKLAMA
Dnia 1 września 1939 r. rozpoczęła się II wojna światowa. Była ona nie tylko dramatem dla Ojczyzny, ale także nieszczęściem dla rodziny – w tym także i mojej. Wskutek działań wojennych spłonął nasz rodzinny dom, a także stodoła ze zbożem, chlew i stajnia. Szczęśliwie tata zdołał wyprowadzić całą rodzinę na bezpieczniejsze miejsce przy skarpie rzeki Pszczynki. Ocalała babcia, stryj Józef, ciocia Wiktoria, mama Zofia, tata Franciszek, niespełna dwuletni brat Stanisław i ja – trzymiesięczny niemowlak. Wojsko niemieckie ewakuowało po pożarze rodzinę do sąsiedniej wioski Studzionka, z dala od linii frontu. Z moich rodzinnych Brzeźc to 5 km. Po odbudowaniu naszych budynków spędzałem szczęśliwe dzieciństwo u dziadków w Brzeźcach, gdzie – jak każde wiejskie dziecko – na miarę sił pomagałem na gospodarstwie: przy sianie, żniwach, wykopkach, pasaniu krów i innych czynnościach. Tam byłem do I Komunii św., chodziłem do szkoły podstawowej, a od V klasy byłem ministrantem. W Brzeźcach przyjąłem bierzmowanie. Tam rozwijało się w moim sercu powołanie do kapłaństwa. Oprócz starszego brata Stanisława żyją jeszcze także moje dwie siostry – Bronisława i Monika, a także najmłodszy brat Jan, który przejął gospodarstwo.
Po podstawówce uczęszczałem do Liceum Ogólnokształcącego im. Bolesława Chrobrego w Pszczynie. Szkoła ta powstała w latach 40. XVIII w. (a więc jeszcze czasy I Rzeczpospolitej), jako Gimnazjum Książęce. Po zdaniu matury w 1957 r. wstąpiłem do Śląskiego Seminarium Duchownego. Pierwszy rok studiów był w Tarnowskich Górach, a pozostałe pięć lat w Krakowie. Święcenia diakonatu przyjąłem w marcu 1963 r. z rąk ks. biskupa Józefa Kurasa, a prezbiterat 23 czerwca 1963 r. w Katedrze Chrystusa Króla w Katowicach z rąk biskupa Herberta Bednorza.
REKLAMA
Pierwsza parafia - Niedobczyce
Po krótkich wakacyjnych zastępstwach u sióstr Jadwiżanek w Bogucicach i w parafii Św. Józefa w Katowicach -Załężu otrzymałem w sierpniu1963 roku dekret wikariusza w parafii Najświętszego Serca Pana Jezusa w Niedobczycach. Pojechałem tam autobusem, aby się przedstawić miejscowemu księdzu proboszczowi. Był nim od wielu lat ks. Jan Tomala, wyświęcony we Wrocławiu jeszcze przed powstaniem diecezji katowickiej. Ponieważ był doktorem nauk biblijnych i przedwojennym katechetą, toteż przed II wojną światową wziął udział w pielgrzymce do Ziemi Świętej. Było to wtedy ogromną rzadkością. Ksiądz proboszcz uczył religii aż do 70 roku życia. Nauczał dzieci klas II Szkoły Podstawowej nr 1. Podziwialiśmy jego piękny śpiew w czasie Mszy świętych. Moim współwikariuszem był ks. Alojzy Majnusz, który rok przede mną przybył do Niedobczyc ze Skoczowa. Podziwiałem go zwłaszcza za dwie rzeczy. Wspaniale potrafił z ambony przekonać słuchaczy do wszelkich inicjatyw duszpasterskich, np. do licznego udziału w porannych roratach, nabożeństwach różańcowych i majowych. Potrafił skłonić rodziców do troski o wczesną Komunię dzieci. Ogromna ich większość przystępowała do I Komunii św. w wieku 7 lat. W katechezach i comiesięcznej Komunii św. towarzyszyli im rodzice, zwłaszcza matki. Niezwykłe było i to, że tak małe dzieci potrafił prostym i zrozumiałym językiem katechizować.
Kolejnym współwikarym od 1965 roku był ks. Emil Dyrda mający wtedy 9 lat kapłaństwa. Ciepło wspominam swe poprzednie parafie, zwłaszcza Szopienice i Mariacką w Katowicach. Barwnie opowiadał o proboszczach tych parafii, szczególnie o ks. prałacie Maślińskim, byłym rektorze Wyższego Śląskiego Seminarium Duchownego w Krakowie. Ks. Emil był powszechnie lubiany przez wiernych, odznaczał się ogromną kulturą osobistą nawet w trudnych problemach w kancelarii. Przez wiele lat był proboszczem w Podraju koło Czechowic -Dziedzic, a potem Kozach, do czasu przejścia na emeryturę. Dzieci i młodzież katechizowaliśmy w domu katechetycznym. W 1961 roku sejm niemy uchwalił ustawę o szkole świeckiej i tak wyrugowano religię ze szkół, aby osłabić życie religijne młodego pokolenia. Oprócz księży katechizowała też jedna siostra służebniczka i katechetka. W pamięci pozostały mi wrześniowe piesze pielgrzymki do Pszowa, a także coroczne pielgrzymki na Górę św. Anny.
REKLAMA
Niezwykłym doświadczeniem w mej pracy kapłańskiej było zetknięcie się z Anną Kwiotek, która od dziesiątego roku życia miała jednostronny silny paraliż i zupełną utratę słuchu. Nie tylko nie potrafiła chodzić czy wstać, ale nawet siedzieć. Od czterdziestoletniego wtedy leżenia miała na plecach bolesne odleżyny. Mogła więc leżeć tylko na brzuchu. Aby uchronić się przed uduszeniem zwłaszcza w czasie snu, umieszczała od łóżka do pobliskiej szafki kij podobny do kija w miotle, kładła na nim swą lewą dłoń i na niej wspierała głowę. W takiej pozycji sypiała. Jakże to było niewygodne! Księża wikarzy codziennie zanosili jej Komunię św. Nieraz mówiła, że ona daje jej siłę do udźwignięcia tego krzyża. Bóg dał jej niezwykłą pamięć. Rozpoznała kogoś, kto przed 25 laty jako 10-letni chłopiec był ją odwiedzić z mamą, a teraz odtwarzał św. Mikołaja. O jej inteligencji niech świadczy fakt, że czytała i rozumiała trudne książki teologiczne. Czytała Pismo Św. i zdobyła wielką jego znajomość. Chociaż nie miała słuchu, to jednak doskonale się z nią porozumiewaliśmy przez bardzo wyraźną artykulację poszczególnych wyrazów, jak przyjmowała te cierpienia? Przed urlopem wakacyjnym powiedziałem jej, że teraz nie będę przychodził z Komunią, bo wyjeżdżam. Poprosiła o odprawienie Mszy świętej. Zapytałem: W jakiej intencji? Odpowiedziała: „Z podziękowaniem za łaskę cierpienia, z prośbą o wytrwanie”. Kto z nas potrafiłby Bogu dziękować za cierpienie? Ze swej niewielkiej renty wspierała kleryków z biednych rodzin ze zgromadzenia Księży Sercanów. Na jej pogrzebie duży ich zastęp celebrował mszę świętą otwierając jej bramy nieba. Trzy lata pobytu związały mnie z parafią i dały dużo doświadczeń bardzo przydatnych w kolejnych parafiach. Pozostała tam cząstka mego serca. Nie przypuszczałem wtedy, że ta więź będzie się utrwalać przez fakt zamieszkania w niej mej siostry. Z pewnym sentymentem celebruję tam od czasu do czasu Mszę św. i ogarniam parafię swą modlitwą.
REKLAMA
Wspomnienia z Miedźnej
Od września 1966 roku rozpocząłem posługę kapłańską w Miedźnej w powiecie pszczyńskim, w parafii pod wezwaniem świętego Klemensa, który był papieżem i męczennikiem z końca I wieku. Piękny drewniany barokowy kościół z XVII w. otoczony jest cmentarzem. Do parafii należały też wioski Frydek i Gilowice. Tam dojeżdżałem do punktu katechetycznego uczyć religii młodzież i dzieci od II klasy wzwyż. W ważniejsze uroczystości młodzieńcy w czasie sumy prezentowali się z dużymi świecami na modlitwę eucharystyczną. Podziwiałem bardzo liczny udział młodzieży w I-piątkowych mszach św. i równie liczne jej przystępowanie do Komunii świętej. Panny w pszczyńskich strojach ludowych uświetniały procesje Bożego Ciała i odpusty.
Dojrzewały tam wtedy 3 powołania kapłańskie i 3 powołania zakonne dziewcząt do zgromadzenia Sióstr Służebniczek Śląskich Proboszczem był wtedy ks. Stanisław Czerwionka - rodem z Łąki. Święcenia przyjął w grudniu 1939 r. jako młody wikariusz został zaciągnięty do oddziałów sanitarnych niemieckiego wojska. Znosił rannych, odprawiał pogrzeby różnych wyznań, a gdy było spokojnie, to stawiał stół jako ołtarz i odprawiał mszę św. Miejscowi ludzie całowali ziemię, na której stał ołtarz, bo „nie mieliśmy tu mszy św. od 20 lat”. Z kilkoma kolegami uciekł z sowieckiej niewoli, do której się dostał. Otrzymał za to Żelazny Krzyż Zasługi, jako proboszcz miał nieraz utarczki z komunistycznymi władzami powiatowymi w Pszczynie, np. w sprawie rejestracji punktów katechetycznych. Przed peregrynacją obrazu Matki Bożej jasnogórskiej w 1967 roku jak i inni proboszczowie był wezwany do władz powiatowych. Przewodniczący zadał wreszcie pytanie: „Jak będziecie urządzali tę peregrynację?” Na to wzburzony proboszcz odpowiedział: „Czy ja się was pytam, jak wy będziecie urządzać obchody 1 Maja?” Wtedy urzędnik mówi: „My też tu mamy coś do gadania, bo to jest zabytkowy kościół”. Ksiądz pyta: „Czy daliście na remont tego kościoła chociaż jeden gwóźdź?”. Na tym rozmowa skończyła. Podziwiałem go jako dzielnego kapłana.
REKLAMA
W sanktuarium św. Mikołaja
Od września 1969 roku do stycznia 1973 roku byłem wikariuszem w Pierśćcu koło Skoczowa w parafii św. Mikołaja. Wierni od wieków upraszają sobie tu u tego św. orędownika wiele łask, np. uzdrowień, nawet z ciężkich chorób, pojednanie w małżeństwie, dar potomstwa, opiekę nad dobytkiem i inne. Za otrzymane łaski przyjeżdżają podziękować. Katechizowałem w Pierśćcu i w Zaborzu. Proboszczem był ks. Wilhelm Kareta. W 1943 roku został aresztowany pod zarzutem pomocy udzielanej partyzantom. Dwóch jego braci zostało jednego dnia rozstrzelanych w Oświęcimiu. W więzieniu w Mysłowicach był katowany za spowiadanie więźniów i udzielanie Komunii św. Był też straszliwie bity, by zdradził tajemnicę spowiedzi. Potem wywieziony był do obozu w Dachau, gdzie doczekał wyzwolenia 29.04.1945 roku. Jesienią 1945 r. został proboszczem w Pierśćcu.
U św. Teresy od Dzieciątka Jezus w Chwałowicach
Od stycznia 1973 r. do sierpnia 1976 r. byłem wikariuszem w tej dzielnicy Rybnika razem z ks. Henrykiem Bolczykiem, który potem przez 15 lat krajowym duszpasterzem ruchu oazowego. Po wprowadzeniu stanu wojennego w 1981 roku jako proboszcz w Katowicach wspierał górników kopalni „Wujek.” W pamięci pozostał mi wspaniały śpiew w kościele i wielkie szkody górnicze niszczące wiele domów i pól oraz tworzące duże rozlewiska. Ogromny procent ludności pracował w pobliskich kopalniach Proboszczem był ks. Henryk Rothkegel, wspaniały kaznodzieja i dobry gospodarz parafii. W czasie wojny był zaciągnięty do wojska.
REKLAMA
Ponownie w Pierśćcu
Od września 1976 r. byłem w Pierśćcu, ale już w charakterze adjutora, czyli administratora. Do mnie należały już decyzje dotyczące spraw duszpasterskich oraz finansowych (utrzymanie parafii, remonty, inwestycje itp.). W 1980 roku zostałem proboszczem. W tym też roku jesienią zmarł poprzedni proboszcz Wilhelm Kareta. Od stycznia 1981 roku były starania o budowę kościoła w Zaborzu. Parafianie mieli stamtąd do kościoła w Pierśćcu ponad 5 km. Po wielu staraniach otrzymaliśmy zgodę na budowę kaplicy punktem katechetycznym. Kopanie fundamentów zaczęliśmy w lipcu 1982 r. Wierni wykazywali wiele zapału do pracy. Wiosną 1983 roku zostałem mianowany dziekanem dekanatu skoczowskiego. Budowie przewodziłem do września 1983 roku.
W mieście św. Jana Sarkandra
W dzień pogrzebu ks. kan. Karola Pichy ze Skoczowa 10.09.1983 r. ks. bp Herbert Bednorz mianował mnie administratorem, a po kilku miesiącach proboszczem parafii p.w. Świętych Apostołów Piotra i Pawła w Skoczowie. Parafia ta liczy ok. 8 tys. katolików. Jest to najstarsza i największa parafia w tym mieście. Chociaż miasto istnieje ponad 700 lat, to obecna barokowa świątynia była zbudowana w 1762 r. po kolejnym pożarze. Od 1992 roku Śląsk Cieszyński a więc i Skoczów zaczęły należeć do nowej diecezji bielsko-żywieckiej, której ordynariuszem jest ks. bp Tadeusz Rakoczy.
REKLAMA
Bł. Jan Sarkander został współpatronem diecezji obok św. Maksymiliana Kolbego i św. Jana Kantego. W 1993 r. został ogłoszony w Watykanie dekret kanonizacyjny Jana Sarkandra. Biskup Tadeusz Rakoczy udał się do Watykanu, aby zaprosić Ojca Świętego do Skoczowa, do miasta narodzenia Jana Sarkandra. W ślad za biskupem pojechała zaprosić go także czteroosobowa delegacja ze Skoczowa z burmistrzem i ks. dziekanem na czele. Papież przyjął nas 29 września 1994 r. w Castel Gandolfo. Ojciec Święty odpowiedział: „Zobaczymy”. Okazało się, że te marzenia się spełniły. Dzień po kanonizacji Jana Sarkandra w Ołomuńcu, gdzie poniósł męczeńską śmierć i gdzie są jego relikwie Ojciec Święty przyjechał do Skoczowa 22.05.1995 roku, aby przewodniczyć na Kaplicówce dziękczynnej Mszy św. za dar kanonizacji w otoczeniu ponad stu biskupów, siedmiuset kapłanów i trzystu tysięcy pielgrzymów. Trwałą pamiątką po papieskiej pielgrzymce jest kościół filialny w Wiślicy pw. Bożego Miłosierdzia wybudowany w latach 1998 - 2004, wyraźnie przypominający wygląd papieskiego ołtarza.
Od 2002 r. rozpoczęliśmy gruntowny remont parafialnego kościoła, zaczynając od odprowadzenia wód i osuszania kościoła. Wymieniono tynki, okna, wyremontowano wieżę, znacznie wymieniono więźbę, pokryto dach i wieżę blachą miedzianą. Potem remontowano wnętrze: wymieniono wiele instalacji, malowano sklepienia, ściany i wszystkie ołtarze. Poprzedni proboszczowie, każdy w swej epoce, też dokonywali renowacji, ale ta obecna jest najbardziej kompleksowa. Dobiega końca renowacja głównego ołtarza i odnowienie wszystkich stacji Drogi Krzyżowej.
Miejscem pielgrzymkowym naszej parafii jest Kaplicówka, gdzie stoi papieski krzyż z Katowic-Muchowca, oraz kaplica św. Jana Sarkandra, obok której stanął w 1995 r. papieski ołtarz. Pielgrzymi i turyści nawiedzają pięknie odnowiony, bogato zdobiony wspaniały kościół parafialny, na Rynku zaś kaplicę narodzenia św. Jana Sarkandra i jego muzeum, czy też kościół jego chrztu (100 m od Rynku).
REKLAMA
Troską proboszcza jest nie tylko dbałość o kościół jako budynek, ale o Kościół jako wspólnotę. Ostatnie dziesięciolecia są czasem, kiedy utworzyło się wiele grup i wspólnot parafialnych, poczynając od dzieci, przez grupy młodzieżowe i dorosłych. Echem tego jest wydanie dekretu ks. biskupa Tadeusza Rakoczego o ogłoszeniu kaplicy św. Jana Sarkandra sanktuarium. Prężnie rozwija się ruch Nowenny pompejańskiej, który rozszerzył się na około 70 parafii naszej diecezji, ale rozszerza się także na inne diecezje oraz inne kraje. Z radością wspominam pięć święceń prezbiteratu w latach 1991-2001 oraz zrodzone w tej parafii powołania zakonne. Modlimy się o nowe powołania kapłańskie, zakonne i misyjne.
W 1994 roku ks. bp Tadeusz Rakoczy mianował mnie kanonikiem naszej diecezji, zaś w 1997 r. Ojciec Święty obdarował mnie tytułem swego kapelana (prałatem), co uważam za największe wyróżnienie. Funkcję dziekana pełniłem w latach 1983-1989, a potem znów od 1993 do chwili obecnej, jestem diecezjalnym opiekunem Apostolatu Maryjnego Cudownego Medalika oraz Apostolstwa Dobrej Śmierci.
Rok Złotego Jubileuszu święceń kapłańskich jest tez rokiem 30-lecia mojej posługi proboszczowskiej w tutejszej parafii. Dziękuję Panu Bogu za niezliczone łaski, którymi mnie obdarza przez cale życie. Mile wspominam każdą parafię, w której posługiwałem.
x. Prałat Alojzy Zuber",Monika Jaworska,https://www.niedziela.pl/numer/2014/34,kapłan,https://www.niedziela.pl/artykul/60000/Aktualizacja-Zmarl-wieloletni-proboszcz-i
Nie taki kościół groźny,"Niepokojem napawają ostatnie informacje o stanie epidemii w naszym kraju, podobnie jest zresztą w całej Europie.","Na Słowacji wprowadzono stan wyjątkowy. W Hiszpanii rozprzestrzenianiu się epidemii ma zapobiec testowanie miliona osób. W Wielkiej Brytanii w najbardziej zagrożonych regionach wprowadzony zostaje zakaz spotykania się w zamkniętej przestrzeni osób, które nie mieszkają razem. Z jednej strony praktycznie wszędzie na Starym Kontynencie wdraża się nowe obostrzenia, a liczby dziennych przypadków zachorowań w wielu krajach przekraczają te, które notowano wiosną. Z drugiej – rośnie w siłę ruch kwestionujący zasadność dotychczasowej walki z koronawirusem. Świadkami wielotysięcznych manifestacji przeciwników maseczek i innych obostrzeń były Niemcy, Francja, Hiszpania, a ostatnio Polska.",Tomasz Musiał,https://www.niedziela.pl/numer/2020/43,Kościół,https://www.niedziela.pl/artykul/150418/nd/Nie-taki-kosciol-grozny
Rzym: Międzynarodowe Spotkanie i Modlitwa o Pokój,"Religie nie chcą wojny; wręcz przeciwnie, zadają kłam tym, którzy sakralizują przemoc – mówił papież Franciszek podczas Międzynarodowego Spotkania i Modlitwy o Pokój pod hasłem „Nikt nie ratuje się sam. Pokój i braterstwo”. Odbyło się ono 20 października na Kapitolu w Rzymie z inicjatywy Wspólnoty św. Idziego (Sant’Egidio). Stanowiło ono kontynuacją spotkań, które zainaugurował w Asyżu w 1986 roku św. Jan Paweł II.","Przedstawiciele modlili się najpierw osobno. Chrześcijanie różnych wyznań zgromadzili się w bazylice Santa Maria in Aracoeli. Nabożeństwu ekumenicznemu współprzewodniczyli tam: papież Franciszek i honorowy zwierzchnik prawosławia, patriarcha Konstantynopola Bartłomiej. Obecni byli m.in. przedstawiciel arcybiskupa Canterbury w Rzymie abp Ian Ernest oraz przewodniczący Rady Kościoła Ewangelickiego w Niemczech bp Heinrich Bedford-Strohm, a także 9 kardynałów.
Głos zabrał bp Bedford-Strohm, który zaznaczył, że w czasie pandemii okazywanie bliskości i miłości stało się „wrogiem miłości” i „potencjalnym zagrożeniem”. Potrzebujemy usłyszeć Boże wezwanie: „Nie lękajcie się! Nie zostawiam was samych. Zawsze będę z wami i doznacie uzdrowienia”. Kościoły maja być zwiastunami tego Bożego uzdrowienia. Potrzebują do tego trzech czynników: modlitwy, wprowadzania w życie sprawiedliwości i stawania się jednością jako Kościół. Przewodniczący Rady Kościoła Ewangelickiego w Niemczech zaznaczył, że modlitwa osób o różnych wyznaniach jest rozmową z Bogiem, wyrażaniem naszych nadziei, zadawaniem pytań, słuchaniem Boga, by zyskać jedność, kierunek i orientację. Następnie podkreślił, że nie ma modlitwy bez czynienia sprawiedliwości, zwłaszcza wobec najuboższych, uchodźców i głodujących. Zaznaczył, że troska z pasją o jedność Kościoła nie jest jedynie uczuciem czy , ale częścią DNA każdego Kościoła. A jego osobistym marzeniem jest doświadczenie tej jedności we wspólnej Eucharystii jeszcze za swego życia.
Z kolei papież Franciszek nawiązał do fragmentu Męki Pańskiej, w którym zwarta jest pokusa: „Wybaw samego siebie!” (Mk 15, 30)i zauważył, że także współcześni chrześcijanie napotykają pokusę by myśleć wyłącznie o sobie samych. Wskazał, że najpierw wypowiadają ją zwykli ludzie, świadkowie przepowiadania Jezusa i Jego cudów. Chcieli, by na krzyżu dokonał się kolejny spektakularny cud. Zaznaczył, że w postawie takie wyraża się w gruncie rzeczy kult własnego „ja” a nie Boga żywego. „Obojętność trzymała ich z daleka od prawdziwego oblicza Boga” - podkreślił Franciszek.
REKLAMA
Następnie Ojciec Święty mówiąc o postawie arcykapłanów i uczonych w Piśmie zauważył, że oskarżali Jezusa, ponieważ innych wybawił. Insynuowali, że zbawienie, spieszenie na pomoc innym nie przynosi żadnego dobra. Jednakże „ewangelia” „wybaw samego siebie” jest „najbardziej fałszywą ewangelią apokryficzną, która nakłada krzyże na innych. „Natomiast prawdziwa ewangelia bierze na siebie krzyże innych” – wskazał papież.
Franciszek zaznaczył, że w klimat prowokacji wymierzonej przeciw Jezusowi włączyli się także dwaj złoczyńcy ukrzyżowani wraz z Niem. „Szukają Jezusa tylko po to, by rozwiązać swoje problemy. Ale Bóg nie tyle przychodzi, aby uwolnić nas od problemów, które zawsze się pojawiają, lecz po to, aby wybawić nas od prawdziwego problemu, jakim jest brak miłości. I to właśnie jest głęboka przyczyna naszych nieszczęść osobistych, społecznych, międzynarodowych i ekologicznych. Myślenie tylko o sobie jest sprawcą wszelkiego zła” – podkreślił Ojciec Święty. Jednocześnie dodał, że jeden z łotrów dostrzegł w Jezusie łagodną miłość i dzięki temu otrzymał raj.
Papież cytując swego poprzednika, Benedykta XVI stwierdził, że „Krzyż czyni nas braćmi”. „Bowiem tylko miłość gasi nienawiść, tylko miłość dogłębnie pokonuje niesprawiedliwość. Tylko miłość czyni miejsce dla innych. Tylko miłość jest drogą do pełnej jedności między nami – dodał. Podkreślił, że inni ludzie powinni być drogą do zbawienia nas samych, zwłaszcza ubodzy. „Niech Pan pomoże nam wspólnie kroczyć drogą braterstwa, abyśmy mogli być wiarygodnymi świadkami prawdziwego Boga” - stwierdził na zakończenie swej homilii Franciszek.
REKLAMA
W czasie modlitwy wiernych, przy śpiewie „Kyrie eleison”, proszono Boga m.in. o pokój i pojednanie w kolejno wymienianych z nazwy krajach ogarniętych wojną, przemocą, terroryzmem i napięciami społecznymi, m.in. na Białorusi, Ukrainie i na Kaukazie. Powierzano Bogu rządzących, by prowadzili swe państwa drogami pokoju, a także ofiary pandemii. Każdej intencji towarzyszyło zapalenie świeczki przez przedstawicieli Wspólnoty św. Idziego. Na zakończenie wszyscy odmówili modlitwę „Ojcze nasz”, ukłonem przekazali sobie znak pokoju, a papież wypowiedział słowa błogosławieństwa.
Następnie na sąsiednim placu na Kapitolu (Piazza del Campidoglio) odbyło się spotkanie przedstawicieli różnych religii. Rozpoczął je założyciel Wspólnoty św. Idziego Andrea Riccardi. Przypomniał spotkanie z 1986 r., które zapoczątkowało „ducha Asyżu”, polegającego na tym, że „religie nie modlą się przeciwko sobie, jak w przeszłości, gdy byliśmy sobie obcy lub się nienawidziliśmy”, lecz „modlą się ramię w ramię”.
Głos zabrał także prezydent Włoch Sergio Mattarella. Stwierdził, że czas pandemii pokazuje, jak bardzo potrzebujemy braterstwa. Za znak nadziei uznał to, że „w duchu Asyżu” religie solidarnie modlą się o pokój.
Swe przesłania pokoju przekazali reprezentanci różnych religii. Patriarcha Bartłomiej wskazał, że budowanie braterstwa, które prowadzi do pokoju i sprawiedliwości zaczyna się od troski o wspólny dom. – Skończył się czas mody na ekologię, jej idealizacji lub co gorsze jej ideologizacji. Zaczyna się czas działania – stwierdził prawosławny hierarcha.
Naczelny rabin Francji Haïm Korsia wskazał, że przeciwieństwem nienawiści nie jest nienawiść, lecz obojętność. Brak odpowiedzialności za siebie nawzajem, brak więzi z drugim człowiekiem jest postawą Kaina, która wiąże się z brakiem braterstwa. Wzorem powinna być postawa Józefa, sprzedanego przez braci, który mimo ich szukał. Rabin zachęcił, by wzorując się na Józefie, budować więzi braterstwa z tymi, których spotykamy.","st, pb (KAI)
/Rzym",,modlitwa,https://www.niedziela.pl/artykul/59979/Rzym-Miedzynarodowe-Spotkanie-i-Modlitwa
"Przewodniczący Episkopatu do lekarzy: dziękuję za Waszą ofiarną, wytrwałą pracę","W tym szczególnym czasie zwracam się do wszystkich zajmujących się chorymi ze słowami uznania i podziękowania za Waszą ofiarną, wytrwałą pracę – napisał abp Stanisław Gądecki, przewodniczący Konferencji Episkopatu Polski w słowie z okazji obchodzonego 18 października święta patrona lekarzy św. Łukasza Ewangelisty.","Abp Gądecki w słowie skierowanym do lekarzy i innych pracowników służby zdrowia podkreślił ich centralną rolę w obecnej sytuacji na świecie związanej z zachorowaniami na Covid-19. Podkreślił, że ich posługa jest niezwykle stresująca, a dobro bywa niedostrzegane.
Przewodniczący Episkopatu, przywołując znaną z Ewangelii św. Łukasza przypowieść o miłosiernym Samarytaninie, zwrócił się do lekarzy, by nie ustawali w realizowaniu swojego powołania. „Proszę Boga o siły i wytrwałość dla Was. […] Proszę o niewygaszenie w Waszych sercach i sumieniach poczucia lekarskiej i ludzkiej solidarności” – napisał.

PODZIEL SIĘ CYTATEM
Przypomniał też, że każdy człowiek chory i cierpiący, niezależnie od rodzaju choroby czy skali zagrożenia ma prawo do opieki, diagnozy i terapii. „Nikt nie może mieć poczucia osamotnienia, zlekceważenia czy obojętności. Nie ustawajcie w posłudze chorym i cierpiącym, bo wtedy w Waszych sercach będzie Boży pokój, który rodzi się w sercu pełnym miłosiernej miłości”- zachęcił lekarzy abp Gądecki.
REKLAMA
Publikujemy pełny tekst Słowa:
Warszawa, dnia 18 października 2020 roku
SŁOWO PRZEWODNICZĄCEGO KONFERENCJI EPISKOPATU POLSKI
DO LEKARZY, Z OKAZJI ŚWIĘTA ŚW. ŁUKASZA
Dnia 18 października Kościół w liturgii obchodzi święto św. Łukasza Ewangelisty. Według tradycji Łukasz był z zawodu lekarzem. To spowodowało, że został patronem lekarzy. Ale może ważniejszym motywem tego patronatu jest wymowa jego Ewangelii. W niej bardzo dużo miejsca zajmuje pełna miłosierdzia troska o chorych i cierpiących. To właśnie w Ewangelii jego autorstwa czytamy najbardziej znaną przypowieść o miłości i trosce o cierpiących, jaką jest przypowieść o miłosiernym Samarytaninie. „Samarytańskie miłosierdzie” stało się synonimem pielęgnowania chorych i cierpiących z pełnym poświęceniem.
Przywołujemy ten temat w niezwykłej sytuacji na świecie i w Polsce. To wszystko, co związane jest z zachorowaniami na Covid-19, jest dla nas ogromnym zaskoczeniem i źródłem niepokoju. Liczne zachorowania, śmierć, niepewność o jutro stały się codziennością. Efektem dotykającym nas wszystkich jest zachwianie, a nawet zerwanie, zwykłych relacji społecznych. Ale w centrum tego stoi profilaktyka społeczna i leczenie zakażonych, a to jest obszar pracy lekarzy i pozostałych pracowników służby zdrowia.
W tym szczególnym czasie zwracam się więc do wszystkich zajmujących się chorymi ze słowami uznania i podziękowania za Waszą ofiarną, wytrwałą pracę. Jest to posługa niezwykle stresująca. Dobro czasem bywa niedostrzegane.
Proszę Boga o siły i wytrwałość dla Was. O to, abyście nie ustawali w realizowaniu Waszego powołania – właśnie w duchu samarytańskiego miłosierdzia. Proszę o niewygaszenie w Waszych sercach i sumieniach poczucia lekarskiej i ludzkiej solidarności. Każdy człowiek chory i cierpiący, niezależnie od rodzaju choroby czy skali zagrożenia ma prawo do opieki, diagnozy i terapii. Nikt nie może mieć poczucia osamotnienia, zlekceważenia czy obojętności. Nie ustawajcie w posłudze chorym i cierpiącym, bo wtedy w Waszych sercach będzie Boży pokój, który rodzi się w sercu pełnym miłosiernej miłości.
REKLAMA
Niech św. Łukasz będzie Wam przewodnikiem i orędownikiem, a dobry Bóg w swej Opatrzności i Miłosierdziu niech Wam błogosławi, a nas wszystkich niech obdarzy zdrowiem i nadzieją na lepsze i bezpieczniejsze jutro.
Z pasterskim błogosławieństwem,
+ Stanisław Gądecki
Arcybiskup Metropolita Poznański
Przewodniczący Konferencji Episkopatu Polski
Wiceprzewodniczący Rady Konferencji Episkopatów Europy (CCEE)","BP KEP
/Poznań (KAI)",,lekarz,https://www.niedziela.pl/artykul/59827/Przewodniczacy-Episkopatu-do-lekarzy
Diecezja Opolska: dyspensa od obowiązku uczestnictwa w niedzielnej i świątecznej Mszy św.,DEKRET,"W trosce o oddawanie należnej czci Bogu Wszechmogącemu oraz uświęcenie wiernych i ich ochronę przed zakażeniem, w nawiązaniu do przepisów obowiązującego prawa kościelnego i świeckiego, od dnia jutrzejszego aż do odwołania na terenie Diecezji Opolskiej postanawiam, co następuje.
Podtrzymuję dyspensę od obowiązku uczestnictwa w niedzielnej i świątecznej Mszy świętej dla osób w podeszłym wieku i innych poważnie zagrożonych z uwagi na tzw. choroby towarzyszące czy stan błogosławiony, osoby z objawami infekcji, przebywających w kwarantannie i samoizolacji oraz tych, którzy odczuwają wzmożoną obawę przed zakażeniem.",www.diecezja.opole.pl,,dekret,https://www.niedziela.pl/artykul/59745/Diecezja-Opolska-dyspensa-od-obowiazku
Mińsk: obradował episkopat Białorusi,"Biskupi katoliccy Białorusi wyrazili solidarność z przewodniczącym episkopatu, metropolitą mińsko-mohylewskim abp. Tadeuszem Kondrusiewiczem, a także nadzieję na jego szybki powrót do ojczyzny. Wezwali duchownych i wiernych do dalszej modlitwy w tej intencji – czytamy w komunikacie z obrad 79. sesji plenarnej Konferencji Biskupów Katolickich Białorusi. Obradom 15 października przewodniczył zdalnie, dzięki połączeniu internetowemu abp Tadeusz Kondrusiewicz, a brał w nich po raz pierwszy udział nowy nuncjusz apostolski – abp Ante Jozić.","Abp Tadeusz Kondrusiewicz w imieniu całego episkopatu pozdrowił nowego nuncjusza apostolskiego w Republice Białorusi, arcybiskupa Ante Jozicia i życzył mu owocnej pracy dla dobra wiernych i całego społeczeństwa białoruskiego. Natomiast przedstawiciel Ojca Świętego skierował do biskupów swoje słowo.
Hierarchowie omówili i ustalili program kolejnego roku duszpasterskiego 2021 r., w którym przypadnie 30. rocznica odrodzenia struktur Kościoła katolickiego na Białorusi. Odbędzie się pod hasłem: „Kościół jest sakramentem powszechnego zbawienia, a bramy piekielne go nie przemogą” (Mt 16, 18).
Biskupi omówili program obchodów jubileuszowych z okazji 260. rocznicy koronacji cudownego obrazu Matki Boskiej Białynickiej, która przypadnie w dniach 17-18 września 2021 r. Będzie ona obchodzona w Białyniczach (obwód mohylewski) jako uroczystość ogólnobiałoruska.
REKLAMA
Hierarchowie podzielili się swoimi doświadczeniami z posługi duszpasterskiej podczas pandemii koronawirusa i przyjęli specjalną rezolucję w związku z nowym wzrostem zachorowań na COVID-19 w swej ojczyźnie. Zapowiedzieli, że uroczystość odpustowa Matki Bożej Ostrobramskiej w 100. rocznicę urodzin św. Jana Pawła II pod hasłem Totus Tuus dla wiernych i pielgrzymów białoruskich odbędzie się w kościele św. Teresy w Wilnie 21 listopada o godzinie 15.00. Biskupi zaproponowali zainaugurowanie w niedzielę Chrystusa Króla inicjatywy „Duchowe wsparcie dla powołań kapłańskich i zakonnych na Białorusi”.
Kolejne posiedzenie Konferencji Biskupów Katolickich Białorusi zaplanowano na 13 kwietnia 2021 r.","st (KAI
/catholic.by)
/Mińsk",,episkopat,https://www.niedziela.pl/artykul/59706/Minsk-obradowal-episkopat-Bialorusi
"Rzecznik KEP: trudno powiedzieć, gdzie jest źródło zakażenia biskupów; nad tym pracują służby sanitarne","Tylko część z zakażonych biskupów brała udział w Zebraniu Plenarnym KEP w Łodzi. Nie jest łatwo jednoznacznie określić, gdzie znajduje się źródło zakażeń - prawdopodobnie jest ich wiele. Nad tym pracują obecnie służby sanitarne - powiedział PAP rzecznik Konferencji Episkopatu Polski ks. Leszek Gęsiak SJ.","W ostatnich dniach zanotowano kilka przypadków stwierdzenia zakażenia wirusem SARS-CoV-2 u polskich biskupów. ""Wszystkie zdiagnozowane przypadki potwierdzone testami są podawane do wiadomości przez poszczególne diecezje. Każda z nich sama prowadzi proces informacyjny o stanie zdrowia swoich pasterzy"" - powiedział rzecznik KEP.
Oświadczył, że na tę chwilę zakażenie stwierdzono u ordynariusza bielsko-żywieckiego bpa Romana Pindla, sekretarza KEP bp Artura Mizińskiego, ordynariusza katowickiego abp Wiktora Skworca oraz biskupów z diecezji opolskiej - bp Andrzeja Czaji i bp Rudolfa Pierskały. ""W środę o zakażeniu koronawirusem bp Szymona Stułkowskiego poinformowała w specjalnym komunikacie archidiecezja poznańska"" - powiedział ks. Leszek Gęsiak SJ.
W ocenie rzecznika KEP, trudno powiedzieć, gdzie znajduje się źródło zakażenia. ""Biskupi pochodzą z różnych miejsc Polski. Tylko część z zakażonych brała udział w Zebraniu Plenarnym KEP w Łodzi w dniach 5-6 października. Wszystko to sprawia, że nie jest łatwo jednoznacznie określić, gdzie znajduje się źródło zakażeń. Prawdopodobnie jest ich wiele. Nad tym pracują obecnie służby sanitarne"" - oświadczył ks. Gęsiak.
Poinformował, że Przewodniczący KEP abp Stanisław Gądecki, w związku z tym, że miał kontakt z bp. Arturem Mizińskim, u którego stwierdzono Covid-19, sam zdecydował się na samoizolację.
""Na razie arcybiskup nie ma żadnych objawów, które wskazywałyby, że jest zarażony i nie został skierowany na kwarantannę. Natomiast z poczucia odpowiedzialności za innych sam zdecydował się na samoizolację. To była jego autonomiczna decyzja"" - powiedział rzecznik KEP.

PODZIEL SIĘ CYTATEM
Zaznaczył, że o podejmowanych środkach w przypadku poszczególnych osób decydują służby sanitarne.
""We wszystkich przypadkach, w których u biskupów zdiagnozowano zakażenie wirusem SARS-CoV-2, informacje podawane są do publicznej wiadomości przez poszczególne diecezje"". Podkreślił, że ""Kościół absolutnie podporządkowuje się zaleceniom służb sanitarnych i ich procedurom"".
Pytany o zasłanianie nosa i ust przez duchownych w czasie sprawowania sakramentów, rzecznik KEP powiedział, że w tej kwestii nie ma jednolitych zaleceń. ""Sytuacja epidemiologiczna w różnych częściach kraju jest odmienna. W związku z tym, decyzje w tej kwestii i postawy kapłanów są zróżnicowane. W archidiecezji poznańskiej np. kapłani oraz nadzwyczajni szafarze komunii św. są zobowiązani, by bezpośrednio przed udzielaniem wiernym sakramentu Ciała Pańskiego (komunii św.) zdezynfekować ręce, zaś podczas samej czynności mieć nałożoną maseczkę, a po zakończeniu udzielania komunii św. - obmyć palce i ponownie zdezynfekować ręce. Te procedury w wielu innych diecezjach także są wdrażane, choć w różnym stopniu. W niektórych, są także dodatkowe zarządzenia"" - wyjaśnił ks. Gęsiak.
REKLAMA
Zwrócił jednocześnie uwagę, że z obowiązujących obecnie w Polsce norm sanitarnych wynika, że ""kapłani, którzy sprawują liturgię nie mają obowiązku zasłaniania ust i nosa, co jest związane z charakterem wykonywanych przez nich czynności"". ""Zdarza się natomiast, że niektórzy biskupi i kapłani z własnej decyzji zasłaniają usta i nos podczas niektórych części liturgii. Nie jest to jednak ich obowiązkiem"" - powiedział rzecznik KEP.
Zapytany o udział wiernych w przypadającej 1 listopada uroczystości Wszystkich Świętych, która w polskiej tradycji związana jest z tłumnym nawiedzeniem tego dnia grobów bliskich i sprawowanymi na cmentarzach liturgiami, powiedział, że sytuacja jest na tyle dynamiczna, że na ten moment trudno mówić o konkretnych wytycznych.

PODZIEL SIĘ CYTATEM
""Myślę, że w tym roku ze względu na pandemię, mogą pojawić się bardzo konkretne obostrzenia i zakazy. Takich decyzji należy jednak spodziewać się tuż przed samą uroczystością, ponieważ sytuacja jest bardzo dynamiczna. Na ten moment, wielu biskupów zachęca wiernych do rozłożenia nawiedzania cmentarzy na kilka dni, by nie powodować tłumów. Wspominają również, że 1 listopada w kościołach celebrowane są msze św. jak w każdą niedzielę i tam można się modlić za zmarłych"" - powiedział rzecznik.(PAP)
Autor: Magdalena Gronek
mgw/ mhr/",PAP,,episkopat,https://www.niedziela.pl/artykul/59643/Rzecznik-KEP-trudno-powiedziec-gdzie-jest
Koronawirus w parafii w Zalesiu Dolnym. Kościół zamknięty do odwołania,W związku z chorobą księży pracujących w parafii NMP Wspomożenia Wiernych w Zalesiu Dolnym i pozytywnym wynikiem testu na COVID-19 u proboszcza aż do odwołania w kościele nie będzie sprawowana Eucharystia oraz inne nabożeństwa Zawieszone jest również działanie kancelarii parafialne - poinformowała podwarszawska parafia.,"Księża z parafii w Zalesiu Dolnym zapewniają, że Msze Święte w zamówionych intencjach zostaną odprawione bez udziału wiernych. Proszą też, aby w ważnych sprawach duszpasterskich, parafianie zgłaszali się do parafii sąsiednich. “Przepraszamy za zaistniałą sytuację, modlimy się za wszystkich naszych Parafian i polecamy się modlitwie” – napisali na parafialnej stronie internetowej.

Zakażenie koronawirusem wykryto również u wikariusza Świątyni Opatrzności Bożej. Warszawski sanepid szuka osób, które od 3 października miały bezpośredni kontakt z kapłanem. „Wszystkie osoby, które od dnia 3 października miały bezpośredni kontakt z ks. Bartoszem Kuczmarskim, a które zaobserwują u siebie niepokojące objawy mogące sugerować zakażenie koronawirusem, proszone są o niezwłoczne skonsultowanie się z lekarzem pierwszego kontaktu w drodze teleporady oraz poinformowanie Powiatowej Stacji Sanitarno-Epidemiologicznej w m.st. Warszawie (tel.: 22 310 79 41 lub 781 824 416, e-mail: sekretariat@pssewawa.pl)” – czytamy w komunikacie opublikowanym przez archidiecezję warszawską. Nabożeństwa i Msze Święte w Świątyni Opatrzności Bożej nie zostały zawieszone.","M.W.
/archwwa.pl",,Świątynia Opatrzności Bożej,https://www.niedziela.pl/artykul/59494/Koronawirus-w-parafii-w-Zalesiu-Dolnym
Abp Wiktor Skworc z koronawirusem; jest w izolacji domowej,"Metropolita katowicki abp Wiktor Skworc jest zakażony koronawirusem - potwierdziło w sobotę biuro prasowe Archidiecezji Katowickiej. ""Metropolita katowicki po kilkudniowej kwarantannie przebywa aktualnie w izolacji domowej i podlega wskazaniom i procedurom służb sanitarnych"" - poinformowano.","Arcybiskup - jak podały służby prasowe kurii - ""zapewnia wszystkich, a szczególnie chorych, o duchowej bliskości i zaprasza do dalszej wytrwałej modlitwy różańcowej przez wstawiennictwo Matki Bożej Piekarskiej Lekarki"".
Sytuacji epidemicznej poświęcony jest specjalny komunikat wikariusza generalnego katowickiej kurii, biskupa Marka Szkudły, który w niedzielę będzie odczytany we wszystkich parafiach archidiecezji.
""Sytuacja epidemiologiczna w naszym kraju wydaje się coraz bardziej niepokojąca. Z dnia na dzień zwiększa się liczba nowych zakażeń. Dlatego proszę duszpasterzy o przypominanie wiernym przed każdą mszą św. i nabożeństwem o konieczności przestrzegania podstawowych przepisów i zaleceń sanitarnych, w tym o obowiązku zakrywania nosa i ust w kościołach i w przestrzeni publicznej, przed kościołem"" - napisał katowicki biskup pomocniczy.
Zaapelował też o zachowanie dystansu społecznego w świątyniach i dezynfekowanie rąk. Księżom i świeckim szafarzom komunii zalecono dezynfekowanie rąk przed rozdawaniem komunii św. i bezpośrednio po nim.
Bp Szkudło przytoczył fragment październikowego komunikatu Komisji ds. Kultu Bożego i Dyscypliny Sakramentów Konferencji Episkopatu Polski, dotyczący zalecanej aktualnie formy rozdawania komunii na rękę, uznawanej za mniej ryzykowną w kontekście COVID-19.
""W związku z zapytaniem o publiczne inicjatywy krytyczne wobec Komunii św. na rękę, przypominamy, że chociaż główną formą przyjmowania Komunii w Polsce jest Komunia do ust (...), to jednak nie oznacza to, że inne zatwierdzone przez Kościół formy miałyby być same z siebie niegodne, niewłaściwe, złe lub grzeszne, jeśli spełnia się warunki stawiane w tej kwestii przez prawo liturgiczne. Niewłaściwe i krzywdzące wiernych jest twierdzenie, że przyjmowanie Komunii św. na rękę jest brakiem szacunku wobec Najświętszego Sakramentu"" - głosi komunikat.
""Kościół w swoim prawie uznaje za godny zarówno jeden, jak i drugi sposób przyjmowania Komunii. Potępiając jeden z godziwych sposobów przyjmowania Komunii św. wprowadza się nieład i podział w rodzinie Kościoła"" - przypomniano w komunikacie.
REKLAMA
Bp Marek Szkudło polecił modlitwie i pamięci wiernych całą służbę zdrowia i wszystkich chorych, zwłaszcza chorych na COVID-19. ""Wśród nich jest także nasz pasterz, arcybiskup Wiktor, który zgodnie z zaleceniem służb sanitarnych po kwarantannie, przebywa aktualnie w izolacji"" - poinformował wikariusz generalny.
Według danych sanepidu, w woj. śląskim – gdzie zanotowano najwięcej w kraju zakażeń koronawirusem – w sobotę liczba osób zakażonych wynosiła 25 tys. 193 - o 412 więcej niż w piątek. Od początku epidemii zmarło w regionie 600 osób z COVID-19 - w sobotę poinformowano o dziesięciu kolejnych zgonach.
Wyzdrowiało 86,1 proc. wszystkich zakażonych (21 tys. 699 osób) - w sobotę w regionie przybyło kolejnych 80 ozdrowieńców. W woj. śląskim przebadano dotychczas blisko 427,6 tys. próbek pod kątem SARS-CoV-2. Hospitalizowanych jest obecnie 296 osób z koronawirusem lub jego podejrzeniem. Nadzorem epidemiologicznym objęto łącznie ponad 3,9 tys. osób.
Z danych Śląskiego Urzędu Wojewódzkiego w Katowicach wynika, że w piątek w regionie zajętych było 441 spośród 1174 łóżek dostępnych dla pacjentów z COVID-19 w szpitalach I, II i III poziomu. Zajętych było 28 na 90 dostępnych łóżek respiratorowych. Dane dotyczące sytuacji w tym zakresie w sobotę będą dostępne dzień później. (PAP)",PAP,https://www.niedziela.pl/numer/2020/14,abp Wiktor Skworc,https://www.niedziela.pl/artykul/59441/Abp-Wiktor-Skworc-z-koronawirusem-jest-w
Archidiecezja u stóp Maryi,W dniach 25-26 września odbyła się 49. pielgrzymka archidiecezji szczecińsko-kamieńskiej na Jasną Górę.,"Pomimo pandemii i odwołania wielu wcześniejszych działań ewangelizacyjnych, wrześniowa pielgrzymka Kościoła nad Odrą i Bałtykiem przybyła na Jasną Górę. Pierwszą zorganizował w 1972 r. bp Jerzy Stroba i odtąd co roku wierni z północno-zachodniej Polski zmierzają do Częstochowy, by przed Panią Jasnogórską modlić się w intencjach ojczyzny, polskiego Kościoła i swoich własnych.
Mniej liczna, bardziej żarliwa
W tym roku pielgrzymka odbyła się po raz 49. Miała być szczególna, bo przecież rok 2020 to rok dwu ważnych jubileuszy: 100-lecia urodzin św. Jana Pawła II i 100-lecia Bitwy Warszawskiej. I choć program dwudniowego pielgrzymowania był taki sam, jak co roku, to jednak wyraźnie cieniem położyła się na nim pandemia COVID-19. Wyraziło się to zwłaszcza w zdecydowanie mniejszej liczbie osób, które uczestniczyły w tym jednym z najważniejszych archidiecezjalnych wydarzeń ewangelizacyjnych. Tym żarliwsza była za to modlitwa pątników i tym bliższe ich spotkania z Czarną Madonną, przed oblicze której łatwiej się było dostać. Trwali więc przy Niej, wpatrywali się w Jej oczy i błagali o łaski dla siebie i wszystkich, którzy o to prosili. Mocno wybrzmiewały zwłaszcza prośby o oddalenie pandemii oraz o nowe powołania kapłańskie.
Już od 49 lat Archidiecezjalna Pielgrzymka przybywa na Jasną Górę.

PODZIEL SIĘ CYTATEM
Czyń z nami, co chcesz
Coroczne pielgrzymowanie rozpoczęło się w Kaplicy Cudownego Obrazu Matki Bożej, który jest tak mocno związany z historią Polski i Polaków. Pątników powitał przeor klasztoru na Jasnej Górze, który przytoczył fragment Jasnogórskich Ślubów Narodu Polskiego, które w tym miejscu zostały złożone w 1956 r. To tutaj kolejny raz Polacy oddali siebie i swoją ojczyznę w opiekę Maryi, mówiąc: Czyń z nami, co chcesz.
Teraz też zwracamy się do Maryi, by była nam Królową i Matką. Bo to stąd, niezmiennie od wieków, na całą Polskę i do wszystkich polskich serc rozsianych po świecie płynie modlitwa, morze prawdy i szkoła miłości. – Dzisiaj zgłaszamy się na kolejną duchową audiencję do stóp naszej Królowej – powiedział abp Andrzej Dzięga. – W tym roku jest nas może mniej, bo wielu bało się wyruszyć w drogę, i słów może mniej, ale serce mówi goręcej i więcej możemy się nauczyć od Maryi. Skorzystajmy więc z danego nam świętego czasu modlitwy i łaski w domu naszej Matki.
REKLAMA
Pierwszy punkt programu pielgrzymki zakończył Apel Jasnogórski, który poprowadzili abp Andrzej Dzięga, abp Wacław Depo oraz bp Henryk Wejman. Chwilę później rozpoczęło się nocne czuwanie w Kaplicy Cudownego Obrazu Matki Bożej.
Polska góra Tabor
O północy rozpoczęła się uroczysta Msza św. pontyfikalna, koncelebrowana przez kilkudziesięciu kapłanów. Przewodniczył jej bp Henryk Wejman. Homilię wygłosił abp Andrzej Dzięga, który już na wstępie porównał Jasną Górę do góry Tabor. Przypomniał też, że to bp Jerzy Stroba, pierwszy ordynariusz diecezji szczecińsko-kamieńskiej, wezwał w 1972 r. lud Boży i kapłanów, aby na tę górę weszli, bo gdzie, jak nie tu, można się policzyć, rozpoznać i budować jedno.
– Było wtedy w tym pielgrzymowaniu coś niezwykłego, skoro przez kolejne 49 lat Kościół nad Odrą i Bałtykiem pielgrzymował co roku do Jasnogórskiej Pani – powiedział metropolita. – To do Niej przynosimy nasze modlitwy, prośby i podziękowania. Tu, przed Nią chcemy się rozliczyć z tego, co dobre i z tego, co nie jest dobre i doskonałe. To Maryja pozwala nam dostrzec, co w nas szlachetne, a co surowe i nieociosane. Gdy stoimy przy Niej, widzimy lepiej, czujemy głębiej, a serca nasze napełniają się radością i podejmują właściwe decyzje – zaznaczył.
Na koniec abp Dzięga odniósł się do aktualnej sytuacji. – Odwołany został zapowiadany na koniec września Kongres Eucharystyczny – powiedział. – Wiele innych działań eucharystycznych i ewangelizacyjnych na polskiej ziemi zostało zatrzymanych. Jakby zło straszliwie bało się, żeby ludzie sercem nie weszli w tajemnicę Eucharystii, by nie poczuli jej życiodajnej mocy. Ale paradoksalnie właśnie ta sytuacja spowodowała, że przez świat i Polskę potoczyła się wielka debata na temat Eucharystii, Komunii św. i adoracji. I gdy patrzymy z perspektywy kilku miesięcy od wprowadzenia ograniczeń, to widzimy, że serca ludzkie wołają o Eucharystię, wołają o możliwość adoracji, a jednocześnie mimo ograniczeń potrafią trwać przy Chrystusie. Tak jakby odbył się w sercach ludzkich wielki duchowy Kongres Eucharystyczny ­ podkreślił metropolita. Następnie zakończył homilię słowami: Otwórz się, bracie i siostro, na Eucharystię. Pokochaj ją na nowo. Pokochaj na nowo Chrystusa. Gdy już to poczujesz, wszystko stanie się jasne i proste. Wstąpmy więc na górę Tabor, do świątyni Boga Jakuba i usłyszmy słowa Maryi: „Uczyńcie wszystko, co Syn Mój wam powie”.
REKLAMA
Przed błogosławieństwem metropolita poświęcił i przekazał proboszczowi parafii Matki Bożej Królowej Polski w Krępsku (dekanat Goleniów) złotą różę wotywną. Została ona podarowana Maryi 3 października podczas uroczystej Mszy św. w parafialnym kościele.
Idźmy drogą Krzyża
Ostatnim punktem diecezjalnej pielgrzymki na Jasną Górę była Droga Krzyżowa. Razem z pątnikami rozważali Mękę Chrystusa abp Dzięga oraz bp Wejman. Droga Krzyżowa zakończyła się tradycyjnie pod figurą św. Jana Pawła II.
– Na tej Drodze Krzyżowej stanęliśmy tak po prostu we wspólnocie serca i przeszliśmy ją z głębszym rozmodleniem niż zwykle – powiedział ksiądz arcybiskup w podsumowaniu tegorocznej pielgrzymki. – Teraz dla nas wszystkich zaczął się czas, gdy musimy powrócić na Drogę Krzyżową, do medytacji Męki Chrystusowej i przeżywać ją na nowo. Gnamy po świecie i szukamy prostej drogi, a tą drogą jest przecież drogą krzyża. Idźmy więc po niej, bo w krzyżu jest głęboka mądrość i duchowa moc – zachęcił, by jak najczęściej iść prywatnie Drogą Krzyżową. – I o to proszę, posyłając was w drogę powrotną ku waszym domom i parafiom. Bądźcie przy Chrystusie w waszych parafiach, w życiu sakramentalnym, i bądźcie przy swoich kapłanach, bo każdy z nich jest kapłanem Chrystusa – dodał.
Błogosławieństwo w imię Pańskie, udzielone pątnikom przez abp. Dzięgę oraz bp. Wejmana zakończyło 49. Archidiecezjalną Pielgrzymkę na Jasną Górę. Za rok w ostatni weekend września odbędzie się jubileuszowa 50. pielgrzymka do Pani Jasnogórskiej.",Maria Palica,https://www.niedziela.pl/numer/2020/41,pielgrzymka,https://www.niedziela.pl/artykul/150285/nd/Archidiecezja-u-stop-Maryi
Prasa zagraniczna,"Każdy ma prawo dochodzić sprawiedliwości i prawdy w sądzie. Dlaczego nie ja? Skąd tyle zacietrzewienia? Skąd ta nagonka, którą po raz kolejny rozpętuje telewizja TVN? – podkreśliła w oświadczeniu Krystyna Kornicka-Ziobro, matka Ministra Sprawiedliwości i Prokuratura Generalnego.","400 księży w Europie zmarło na COVID-19
Kryzys wywołany koronawirusem dotknął mocno Kościół katolicki w Europie. Covid-19 i choroby towarzyszące były przyczyną śmierci 400 księży i zakonników, w większości w podeszłym wieku – poinformowała w raporcie Rada Konferencji Biskupich Europy (CCEE).
Najwięcej śmiertelnych ofiar zarazy (stan z 30 września) odnotowano wśród duchowieństwa Niderlandów (181), Włoch (121) i Hiszpanii (70). W Polsce zmarło dziesięciu księży, w Belgii i na Ukrainie po pięciu, w Irlandii trzech i na Litwie jeden. W Austrii w okresie wielkanocnym zmarło na COVID-19 czterech zakonników w podeszłym wieku, wszyscy z tego samego zgromadzenia.
RIFORMA.IT
Niepokojące pomysły
Biskupi niemieccy dyskutowali ostatnio o dokumencie tamtejszych teologów katolickich i protestanckich dotyczącym tzw. gościnności eucharystycznej – chodzi o to, aby protestanci mogli przystępować do Eucharystii na katolickich Mszach św., a katolicy na nabożeństwach protestanckich. Zastrzeżenia co do tego pomysłu wniosła Kongregacja Nauki Wiary. Skrytykowała go także Papieska Rada ds. Popierania Jedności Chrześcijan. Zdaniem jej przewodniczącego kard. Kurta Kocha, doprowadziłoby to do pogłębienia podziałów z Kościołem prawosławnym.
CRUX
Przyczyny milczenia
Dlaczego Watykan milczy, jeśli nie liczyć suchej informacji podanej przez watykańskie media o szeroko nagłośnionym na świecie porozumieniu Izraela z dwoma państwami arabskimi: Zjednoczonymi Emiratami Arabskimi i Bahrajnem? Pytanie ciekawe, bo Stolica Apostolska od lat jest przecież żywo zainteresowana tym regionem świata z powodu geopolityki, a konflikt palestyńsko-izraelski uważa za „matkę” wszystkich konfliktów w regionie. Racje, które dostrzega amerykański portal religijny Crux, są dwie: znajdujemy się na ostatniej prostej kampanii prezydenckiej w USA, a papież absolutnie nie chce się w nią mieszać, natomiast Porozumienie Abrahama nie podoba się watykańskiej dyplomacji, gdyż – jej zdaniem – nie prowadzi do trwałego pokoju. Ostatecznym celem działań dyplomatycznych, według Watykanu, powinny być: niepodległość Palestyńczyków, bezpieczeństwo Izraela oraz specjalny międzynarodowy status miejsc świętych na tych ziemiach.
REKLAMA
THE GUARDIAN
Gdy nie wiadomo, o co chodzi...
Uzbrojeni funkcjonariusze różnych służb, dysponujący helikopterami, zostali zaangażowani w akcję aresztowania przywódcy sekty działającej od prawie 30 lat głęboko na Syberii, którą założył były milicjant, blisko 60-letni dziś Siergiej Torop (Wissarion). Razem z nim aresztowano dwóch jego najbliższych współpracowników.
Nie jest jasne, dlaczego akurat teraz zorganizowano akcję, i to w świetle kamer, bo przecież sekta, która przez 3 dekady rozrosła się do kilkunastu tysięcy żyjących na odludziu w okolicach Krasnojarska wyznawców, nie była do tej pory specjalnie niepokojona. Oficjalne aresztowanie nastąpiło z paragrafu o nielegalnej organizacji religijnej, ale nikt w to specjalnie nie wierzy.
W tle pojawiają się natomiast ciemne interesy z miejscowymi przedsiębiorcami i najprawdopodobniej to zirytowało władze w Moskwie.
TAIWAN NEWS
Stany grożą
Amerykanie coraz mocniej krytykują Watykan za ocieplenie relacji z Chinami. Wcześniej były to materiały prasowe, później przyszła kolej na tweety Ambasady Stanów Zjednoczonych przy Stolicy Apostolskiej. Teraz sekretarz stanu Mike Pompeo w artykule internetowym skrytykował watykańską dyplomację za zbliżenie z Chinami i zagroził, że ucierpią na tym prestiż Stolicy Apostolskiej oraz bilateralne relacje z USA. Stanowisko Pompeo jest bardzo ostre, nie dziwi zatem oburzenie dyplomatów za Spiżową Bramą. Według nieoficjalnych informacji zdobytych przez Taiwan News, Watykan nie ugnie się przed pomrukami Waszyngtonu. Stolica Apostolska zdaje sobie sprawę z tego, że Chiny są w wielu obszarach na bakier z przestrzeganiem praw człowieka, ale uznaje, że aby to poprawić, nie można zrywać z nimi relacji. Z Chińczykami trzeba rozmawiać, a to wymaga czasu i cierpliwości.",pr,https://www.niedziela.pl/numer/2020/41,Zbigniew Ziobro,https://www.niedziela.pl/artykul/150237/nd/Prasa-zagraniczna
Zacznijcie mnie czcić,"Ci, którzy pielgrzymują do św. Andrzeja, aby modlić się za ojczyznę, przekonali się, że jego działania są skuteczne.","Kiedy 16 maja 1987 r. księdzu proboszczowi w parafii Strachocina k. Sanoka ukazał się św. Andrzej Bobola zwrócił się do niego z następującą prośbą: „Zacznijcie mnie czcić”. Podjęte przez kapłana czynności doprowadziły do uroczystego wprowadzenia relikwii świętego 16 maja 1988 r. Dla upamiętnienia tego wydarzenia, a także daty męczeństwa św. Andrzeja w parafii rozpoczęły się modlitewne spotkania w 16. dniu każdego miesiąca. Gdy liczba uczestników nabożeństw i organizowanych pielgrzymek wzrastała, a liczba składanych próśb i świadectw o otrzymanych łaskach była znaczna, 19 marca 2007 r. abp Józef Michalik, metropolita przemyski, podniósł miejscowy kościół do rangi sanktuarium św. Andrzeja Boboli.
W okresie rozwijającego się kultu św. Andrzeja w Strachocinie nastąpiła komasacja gruntów. Dzięki temu parafia, po uprzednim oddaniu swoich gruntów, przejęła na własność wzgórze zwane Bobolówką, które w latach 1520 – 1686 było własnością rodziny Bobolów. Obecnie teren ten jest ważnym miejscem dla kultu św. Andrzeja Boboli. Po przejęciu go przez parafię nabrał on znamion sakralnych. Znajdują się tu kaplica polowa, dróżki różańcowe, stacje Drogi Krzyżowej oraz pomnik upamiętniający 100. rocznicę odzyskania niepodległości.
W tym roku, mimo trwającej epidemii COVID-19, Bobolówka wzbogaciła się o nowy obiekt sakralny oraz nowe figury świętych, które 11 października br. o godz. 15.00 poświęci abp Adam Szal. Będzie to dzień pielgrzymki Akcji Katolickiej Archidiecezji Przemyskiej do swego patrona. Tego dnia na wzgórzu rozpocznie się także oktawa modlitw w intencji ojczyzny. W poszczególne dni do św. Andrzeja Boboli pielgrzymować będą też różne wspólnoty.
W kolejnych dniach będą się modlić poszczególne grupy pod przewodnictwem pasterzy Kościoła w Polsce: 13 października wraz z bp. Stanisławem Jamrozkiem będą się modlić samorządowcy z Podkarpacia; 14 października z bp. Krzysztofem Chudziem – służby mundurowe; 15 października pod przewodnictwem abp. Adama Szala – osoby konsekrowane; i 16 października z abp. Andrzejem Dzięgą – czciciele św. Andrzeja Boboli. 17 października abp Marek Jędraszewski będzie przewodniczył modlitwie biskupów, rządzących i parlamentarzystów, a 18 października pod przewodnictwem abp. Wacława Depo odbędzie się uroczyste dziękczynienie za św. Andrzeja Bobolę – patrona Polski.
REKLAMA
Modlitwa podjęta w Strachocinie ma zwrócić uwagę wierzących w ojczyźnie, że Bóg sam wyznaczył św. Andrzejowi troskę o nasz naród, aby był nie tylko katolicki, ale także by bronił chrześcijańskiej wiary. Słowa św. Andrzeja Boboli wypowiedziane do miejscowego proboszcza są nie tylko wezwaniem do kultu świętego w tej parafii, ale również środkiem, który dał narodowi sam św. Andrzej na dzisiejsze czasy. Ci, którzy pielgrzymują do św. Andrzeja, aby modlić się za ojczyznę, przekonali się, że jego działania są skuteczne.
W obliczu zagrożenia wiary, które pojawia się w Polsce, pragniemy, jak mieszkańcy Warszawy w 1920 r., zwrócić się do Boga za przyczyną św. Andrzeja z prośbą o pomoc, byśmy zawsze byli wierni Bogu, ojczyźnie i Kościołowi. Z historii wiemy, że modlitwa sprzed 100 laty doprowadziła do Cudu nad Wisłą, zaś – błogosławiony wówczas – Andrzej Bobola w podzięce za udział w tym cudzie został kanonizowany przez Piusa XI. Czy dziś nie trzeba nam cudu? Trzeba, dlatego o ten cud będziemy błagali na Bobolówce – miejscu uświęconym obecnością św. Andrzeja i modlitwą pielgrzymów. Wszystkich, którzy będą mogli, prosimy o włączenie się w tę modlitwę narodu. Organizujcie modlitewne spotkania w parafialnych świątyniach. Łączcie się z nami przez media i internet.",Ks. Józef Niżnik,https://www.niedziela.pl/numer/2020/41,św. Andrzej Bobola,https://www.niedziela.pl/artykul/150208/nd/Zacznijcie-mnie-czcic
"SacroExpo: sacrum, biznes, technologie","Blisko dwustu wystawców z ośmiu krajów wzięło udział w XXII Międzynarodowej Wystawie Budownictwa i Wyposażenia Kościołów, Sztuki Sakralnej i Dewocjonaliów SACROEXPO w Kielcach.","XXI edycja Międzynarodowej Wystawy Budownictwa i Wyposażenia Kościołów, Sztuki Sakralnej i Dewocjonaliów SacroExpo odbyła się w Kielcach w dniach 28-30 września, mimo pandemii COVID-19.
Choć – jak ocenił prezes Targów Kielce dr Andrzej Mochoń – jej zakres został zmniejszony o ok. 60%, to i tak udział 128 firm z 7 krajów można uznać za sukces.
Imprezę targową 28 września otworzył nuncjusz apostolski abp Salvatore Pennacchio. Zwrócił on uwagę na znaczenie wydarzenia, któremu – poza sferą biznesową – towarzyszą szkolenia, konferencje, warsztaty i atrakcje kulturalne. Satysfakcję z tego, że SacroExpo trwa, wyraził również bp Jan Piotrowski, podkreślając m.in. warsztatowy – dla środowiska duchownych – aspekt propozycji targowej.
REKLAMA
Dostojnicy Kościoła wręczyli także medale Per Artem ad Deum, które od 15 lat przyznaje Papieska Rada ds. Kultury. Otrzymali je uznani w świecie artyści: Paweł Łukaszewski – kompozytor współczesnej muzyki sakralnej, Leszek Sosnowski – dziennikarz i twórca wydawnictwa Biały Kruk oraz śp. Jerzy Skąpski – jeden z najwybitniejszych na świecie witrażystów. Ich dzieła i sylwetki zaprezentowano na specjalnej wystawie.
SacroExpo zawsze oferuje sporą gamę ekspozycji towarzyszących, w tym roku m.in. o Prymasie Tysiąclecia – Fortis in Fide (Muzeum Diecezjalne w Kielcach). Na targach można było też zobaczyć wyjątkową galerię dzieł sztuki – PRIMA PORTA Antiquities oraz podpatrzeć niespieszny warsztat ikonopisa (kielecka Szkoła Pisania Ikon), skosztować zakonnej kawy i zadumać się nad witrażem według projektu Stanisława Wyspiańskiego. Goście raczej się nie nudzili.
Stoiska targowe obfitowały we wszystko, co potrzebne do funkcjonowania wspólnot parafialnych; duże zainteresowanie wzbudzały fotowoltaika i nowe technologie, a także stoiska na czas pandemii – z artykułami sanitarnymi oraz tymi do utrzymania czystości.",Agnieszka Dziarmaga,https://www.niedziela.pl/numer/2020/41,SacroExpo,https://www.niedziela.pl/artykul/150207/nd/SacroExpo-sacrum-biznes-technologie
Łódź: Obecność Kościoła w sferze społeczno-politycznej – dyskusja biskupów,"Kwestia obecności Kościoła w sferze społeczno politycznej była tematem dyskutowanym w jednej z grup tematycznej podczas 387. zebrania plenarnego KEP w Łodzi. Dyskusję animował ks. prof. Piotr Mazurkiewicz z UKSW, który zaznaczył, że debata była bardzo szczera. Zgodzono się m.in., że zdanie, iż „żadna partia nie reprezentuje Kościoła jest prawdziwe i należy je często powtarzać także w dzisiejszej, polskiej sytuacji”.","Podstawą dyskusji biskupów – jak informuje ks. prof. Mazurkiewicz - była „Nota doktrynalna Kongregacji Nauki Wiary o niektórych aspektach działalności i postępowania katolików w życiu politycznym” z 2002 r. Dotyczy ona kwestii właściwego rozumienia pluralizmu w życiu politycznym i granic tegoż pluralizmu, a są nim „wartości nie podlegające negocjacji”.
Ks. Mazurkiewicz wyjaśnił, że nie są to wartości religijne, lecz uniwersalne, wynikające wprost z prawa naturalnego, a więc obowiązujące wszystkich ludzi. Wśród nich kwestia ochrony życia od momentu poczęcia do naturalnej śmierci, godność embrionu ludzkiego, sprzeciw wobec eutanazji, pojmowanie małżeństwa jako związku jednego mężczyzny i jednej kobiety czy prawo rodziców do wychowywania dzieci w zgodzie z własnymi przekonaniami moralnymi i religijnymi.
Debata dotyczyła też obrony wolności religijnej, która - jak informuje ks. Mazurkiewicz - pojawiła się w dyskusji w kontekście decyzji władz świeckich podjętych w różnych krajach w związku z epidemią Covid 19. Wyrażało się to często uznaniem pierwszeństwa higieny nad wolnością religijną. Wiele państw narzuciło więc bardzo ograniczyło możliwość korzystania z wolności religijnej np. zamykając świątynie na wiele miesięcy.
„O ile w Polce mieliśmy tu wspólne ustalenia pomiędzy rządem a Episkopatem, o tyle w wielu państwach ograniczenia te zostały odgórnie narzucone Kościołowi, co godziło w kwestie wolności religijnej” – podkreślił ks. Mazurkiewicz.
W dyskusji uwzględniony został również wątek silnej obecności praw wierzących w polskiej Konstytucji, która pod tym względem – jak zaznaczył ks. Mazurkiewicz - szanuje tożsamość wierzących i wolność jej wyrażania w przestrzeni publicznej. Podkreślano, że nieraz sami wierzący a nawet Kościół zbyt słabo się do tych praw odwołuje. Biskupi zgodzili się, że Konstytucja zawiera pewne instrumenty prawne, do których warto się odwoływać w dyskusji z politykami czy to na poziomie rządu czy samorządów. Zgodzono się, że w tym zakresie Episkopat winien bardziej korzystać z pomocy środowiska specjalistów katolickiej nauki społecznej, które mogą mu dostarczyć istotnych argumentów zarówno w dyskusji z politykami jak i w debacie medialnej.
REKLAMA
Mowa też była o tym, w jaki sposób budować przestrzeń dobrych relacji pomiędzy Episkopatem a światem polityki i to nie tylko w zakresie budowania dobrych relacji z rządzącymi ale także i politykami opozycji.
Rozmawiano również o niebezpieczeństwie instrumentalizacji Kościoła ze strony polityków, przed czym ostrzega – jak podkreślił ks. Mazurkiewicz – wspomniana Nota Kongregacji Nauki Wiary. Zauważa ona, że źle się dzieje, gdy prawo, które jest ściśle religijnym próbuje się uczynić prawem państwowym.
Przypomniał, że podobnie uważał Jan Paweł II, który mówił, że kiedy prawo religijne staje się prawem państwowym, jest to nieszczęście także dla Kościoła. W dyskusji zauważono, że Kościół musi się bronić w sytuacji, kiedy władza polityczna próbuje instrumentować religię i korzystać z autorytetu Kościoła dla własnych korzyści. Bywają też sytuacje, kiedy środowiska antyklerykalne instrumentalizują Kościół, wykorzystują jego krytykę dla cementowania własnego elektoratu.
Jeśli chodzi o obecną relację Kościoła do obozu rządzącego w Polsce, w trakcie dyskusji podkreślono, że istnieją dobre ramy prawne, np. umożliwiające dialog w postaci Komisji Wspólnej Rządu i Episkopatu. Nie zgodzono się ze stereotypem, powtarzanym przez dużą część mediów, o sojuszu pomiędzy Kościołem a rządem Prawa i Sprawiedliwości.
„Jeśli chodzi o niektóre wyzwania społeczno polityczne, to bywają sytuacje i obszary gdzie stanowisko Kościoła i opozycji się pokrywa oraz takie, gdzie bliskie jest stanowisko Kościoła jest bliskie koalicji rządzącej” - zauważył ks. Mazurkiewicz. Jako przykład rozbieżności wymienił np. stanowisko Kościoła i obecnego rządu w kwestii prawa do życia, gdyż koalicja rządząca dysponująca parlamentarną większością bez trudu mogłaby zwiększyć prawną ochronę życia od poczęcia, ale nie chce tego zrobić.
„Jest więc ewidentny rozdźwięk pomiędzy Episkopatem a parlamentarną większością w tym zakresie” – podkreślił ks. Mazurkiewicz. Dodał, że stanowisko wielu biskupów jest zbieżne ze stanowiskiem polityków opozycji np. w kwestii polityki migracyjnej, w tym potrzeby większego otwarcia się na uchodźców.","mp
/Łódź (KAI)",https://www.niedziela.pl/numer/2013/21,biskupi,https://www.niedziela.pl/artykul/59217/Lodz-Obecnosc-Kosciola-w-sferze
Bp Przybylski: Bóg nas zbawia i uświęca przez Kościół i w Kościele,"– Bóg zbawia nas i uświęca przez Kościół i w Kościele – powiedział bp Andrzej Przybylski, który 4 października wizytował parafię św. Faustyny Dziewicy w Częstochowie. Podczas uroczystej Sumy odpustowej poświęcił ołtarz i przewodniczył ceremonii wmurowania kamienia węgielnego.","Mszę św. koncelebrował mieszkający w parafii ks. prof. dr hab. Stanisław Pamuła. W modlitwie uczestniczyli wieloletni przyjaciele parafii – górale z Rabki-Zdroju i Chabówki, z prezesem Związku Podhalan w Polsce Oddział Rabka-Zdrój Wiktorem Zachwieją, oraz kapelą Jana Pranicy. Obecne były również siostry Matki Bożej Miłosierdzia, Opatrzności Bożej i urszulanki oraz parafianie. Eucharystię poprzedziła modlitwa różańcowa.
Zobacz zdjęcia: Odpust w parafii św. Faustyny Dziewicy w Częstochowie
– Winnicą Pana jest dom Izraela – śpiewamy dzisiaj w psalmie. Przychodzimy do naszej winnicy, której patronuje św. Faustyna, po Boże Miłosierdzie, bo tak bardzo go potrzebujemy – zaznaczył na początku Sumy odpustowej ks. Wojciech Pelczarski, proboszcz parafii.
Następnie bp Przybylski poświęcił nowy ołtarz, który ma kształt kielicha. Tworzy on kompozycyjną całość z tabernakulum w kształcie hostii. – Św. Faustyna miała tajemnicę siostry od Najświętszego Sakramentu – przypomniał ks. Pelczarski.
– Wierzę, że wszyscy czujemy się przyjaciółmi Boga, że przyszliśmy na tę Mszę św. nie z poczucia obowiązku, ale dla Jezusa, bo wierzyć w Boga, to przyjaźnić się z Nim – podkreślił w homilii bp Przybylski.
Nawiązał do pieśni o winnicy z Księgi proroka Izajasza. – Jezus chce z nami, jak z najlepszymi przyjaciółmi, powiedzieć o swojej miłości do Kościoła na całym świecie, ale też dla waszej wspólnoty – przyznał.
Porównał nowo poświęcony ołtarz do tłoczni w winnicy. – To jest źródło miłości Boga do nas. Jak w winnicy z winnego grona wyciska się sok, tak podczas każdej Eucharystii na ołtarzu Bóg wyciska swoją Krew, by nas sobą karmić. On musi nas bardzo kochać, bo tak wiele zainwestował w swoją winnicę. Kościół jest po to, żebyśmy mieli w sobie Boga – stwierdził bp Przybylski.
Wielokrotnie pytał wiernych o ich miłość do Kościoła, zaangażowanie w jego życie i postawę wobec pasterzy. W nawiązaniu do przypowieści o dzierżawcach winnicy przestrzegał, że podczas sądu ostatecznego Pan zapyta o naszą miłość i postawę wobec Kościoła. Hierarcha ubolewał, że również wielu ludzi, którzy uważają się za wierzących, rujnuje go swoją postawą i złym słowem. – Jeżeli macie kłopoty z miłością do Kościoła i jesteście przerażeni słabością jego ludzi, pomyślcie po prostu: Bóg kocha ten Kościół. Jakim prawem mam się obrażać na Kościół, skoro mój Pan, znając wszystkie grzechy ludzi Kościoła, nie obraża się na niego? – kontynuował biskup.
REKLAMA
Dodał, że Bóg wybrał Kościół jako swoją wspólnotę. – Jeżeli ktoś wam powie, że wierzy w Boga, ale nie musi chodzić do kościoła, odpowiedzcie mu z miłością, że może wierzy w Boga, ale nie ma Go w życiu tej osoby. Bóg tak zezwolił, że przychodzi przez Kościół, w nim daje nam siebie.
Biskup Przybylski za Benedyktem XVI powiedział, że największym problemem ludzi wierzących jest rozumienie Kościoła. – To prawda, że nie Kościół, a Bóg jest najważniejszy. Zbawia nas nie Kościół, tylko Bóg, ale tak zdecydował, że zbawia nas i uświęca przez Kościół i w Kościele – wyjaśnił.
Zwrócił uwagę, że wiele osób krytykuje Kościół z obawy przed zagrożeniem z jego strony. – Czy Kościół zagraża waszemu życiu, waszym dzieciom? Czy uczy złego? Czy uczy kraść i kłamać? – pytał retorycznie.
Dodał, że w przypowieści o winnicy Pan pyta, czy przyjęliśmy Jego sługi. Stwierdził również, że z powodu nagonki na sługi Boże wszyscy kapłani są niesprawiedliwie utożsamiani z pedofilami. Wspomniał także o wyśmiewaniu się ze świętych i dewastacji ich pomników.
Biskup uznał przypowieść za dramatyczną. – To początek większej tragedii. Zaczyna się od zabijania sług. Później Bóg posyła Syna i Jego też zabijają, żeby stratować winnice Pana, zamieniać je na sale gimnastyczne, restauracje, dyskoteki i teatry. Bo jak nie ma winnicy, nie ma soku i życia – wołał.
REKLAMA
Przyznał, że grzechy ludzi Kościoła „są wielkie, liczne jak ziarnka piasku na pustyni”. Jednocześnie podkreślił, że ludzie walczą z Kościołem nie z powodu tych win, ale z uwagi na jego wybranie i powołanie przez Boga. – Jak się stratuje Kościół, nie będzie Boga – powiedział.
Za wzór miłości do Kościoła postawił parafianom ich patronkę św. Faustynę. – Miałaby powody, dla których mogłaby nie kochać Kościoła. Jej przełożone, księża i biskupi nie rozumieli jej. Wysyłali do psychiatry, uważali za nawiedzoną mistyczkę i dziwaczkę, nie wierzyli w jej spotkania z Jezusem. Nawet po jej śmierci kult Bożego Miłosierdzia napotykał na przeszkody. Wielcy teologowie nie chcieli uznać przesłania Jezusa Miłosiernego. Mimo tego w „Dzienniczku” nie znajdziecie ani jednego kamienia rzuconego w Kościół, a mnóstwo momentów, kiedy św. Faustyna wyznaje miłość do Kościoła – zauważył bp Przybylski.
Podkreślił, że siostra była przekonana o konieczności posłuszeństwa Kościołowi. „Chociaż mnie Bóg sam uspokaja i sam mi radzi, zawsze pragnieniem moim jest mieć pieczęć Kościoła. (...) Dusza, która nie oddałaby swoich natchnień pod ścisłą kontrolę Kościoła, nie pozna się, że niedobry duch ją prowadzi” – cytował fragmenty „Dzienniczka”. Dodał, że pod działaniem złego ducha może być osoba, „która mówi pobożnie, ale nie poddaje się kontroli Kościoła”.
„Rozważ, córko moja, że to moje życie jest w Kościele i zastanów się, jak pozyskasz tych skarbów i łask z tych wszystkich wysiłków mojej miłości, która jest w Kościele” – przywołał słowa Jezusa skierowane do św. Faustyny, zapisane w jej „Dzienniczku”.
– Kochajmy Kościół, tak jak kocha go Bóg – zakończył bp Przybylski.
Po homilii przewodniczył ceremonii wmurowania kamienia węgielnego kościoła parafialnego, który w 2006 r. na Jasnej Górze poświęcił Benedykt XVI. Po odczytaniu aktu wmurowania podpisali go: bp Andrzej Przybylski, ks. Wojciech Pelczarski, ks. prof. Stanisław Pamuła, Wiktor Zachwieja oraz osoby odpowiedzialne za projekt świątyni, nadzór budowlany i wybudowanie kościoła. Pod kamieniem umieszczono również akt erekcyjny parafii i akt jego wmurowania.
REKLAMA
Po Komunii św. bp Przybylski zawierzył parafię Bożemu Miłosierdziu słowami, które 17 sierpnia 2002 r. w Krakowie-Łagiewnikach wypowiedział św. Jan Paweł II. Na zakończenie udzielił błogosławieństwa Najświętszym Sakramentem.
Wizytacja kanoniczna parafii rozpoczęła się o godz. 9. Po powitaniu w drzwiach kościoła bp Przybylskiego ks. Pelczarski zdał sprawozdanie z ostatnich 5 lat działalności duszpastersko-gospodarczej parafii. Biskup spotkał się również z radą parafialną i kręgiem rodzin, a o godz. 15 przewodniczył nabożeństwu do Bożego Miłosierdzia.
– Nie jesteście „zejściowi”, ale rozwojowi – zwrócił się do rady parafialnej. Zastępca przewodniczącego Alicja Błażejowska powiedziała „Niedzieli”, że wizytacja biskupa ma ogromne znaczenie dla parafii, nie tylko w wymiarze materialnym, ale przede wszystkim duchowym. – Biskup podzielił się troskami Kościoła powszechnego, ale rozmawialiśmy również o naszej wspólnocie. Mówiliśmy o integracji. Jesteśmy młodą wspólnotą i bardzo ważne jest dla nas, aby nowi parafianie jak najszybciej ją poznali i czuli się w niej jak w domu – przyznała.
Parafia św. Faustyny Dziewicy ma 15 lat. Przez cały ten czas proboszczem jest ks. Pelczarski. – Kiedy przyjechałem tu pierwszy raz, rosły tylko chaszcze i ubita trawa. Wszystko budowaliśmy od podstaw. Najpierw powstała kaplica. W jej budowie pomagali mi moi uczniowie z LO im. Juliusza Słowackiego w Częstochowie – wspomina w rozmowie z „Niedzielą”.
REKLAMA
W parafii znajduje się kopia figury Matki Bożej Ludźmierskiej, która jest czczona jako Matka Miłosierdzia. Skąd ten akcent góralski pod Jasną Górą? Ks. Pelczarski pochodzi z Sieniawy niedaleko Ludźmierza. Do samego Ludźmierza jeździł również z Dziećmi Maryi. Tam spotkał ówczesnego metropolitę częstochowskiego abp. Stanisława Nowaka, który co roku we wspomnienie Najświętszej Maryi Panny z Góry Karmel głosił w Ludźmierzu słowo Boże, a wcześniej był wikariuszem i przygotował koronację figury Matki Bożej Ludźmierskiej, która odbyła się w 1963 r. – Po jednej z uroczystości arcybiskup zaproponował, by proboszcz ludźmierskiej parafii ks. prał. Tadeusz Juchas ofiarował figurę naszej parafii. Jej wprowadzenie było piękną uroczystością. Przyjechali do nas górale od Szczawnicy po Żywiec. Szliśmy wtedy w procesji z Jasnej Góry – opowiada ks. Pelczarski.
Parafia się rozbudowuje, co przekłada się na większą liczbę osób uczestniczących w nabożeństwach. – Przychodzą osoby, które wprowadzają się do nowych bloków. W przyszłym roku będziemy mieli już chrzty i Komunie św. dzieci właśnie z nowych rodzin – cieszy się proboszcz.
Parafia znajduje się na osiedlu Słonecznym. Wiele ulic wzięło nazwę od planet Układu Słonecznego, ale nic by nie istniało bez Słońca, którym jest Boże Miłosierdzie. – Jego promienie rozchodzą się z obrazu Jezusa Miłosiernego, który mamy w kościele – mówi.
Zapytany o kondycję parafii w czasie pandemii COVID-19, ks. Pelczarski przyznał, że „początek był ciężki”. – Wielki Tydzień i Wielkanoc to był bardzo trudny czas, ale już wracamy. W kościele jest coraz więcej ludzi. Na terenie parafii znajduje się szpital na Parkitce, więc modlimy się za chorych i personel medyczny. Wielu naszych parafian pracuje tam jako lekarze i pielęgniarki. Wszystko zawierzamy Bożemu Miłosierdziu, szczególnie w każdy piątek o godz. 15 podczas nabożeństwa, na które serdecznie zapraszam.
REKLAMA
Marzeniem duszpasterza jest „budowanie mocnej wspólnoty opartej na wierze i modlitwie”. – Ogromna rzesza ludzi jest bardzo zaangażowana w życie parafii. W krótkim czasie powstało naprawdę sporo rzeczy, ale to, co najcenniejsze, to integracja wspólnoty wokół kościoła – zaznacza ks. Pelczarski.
Od kilkunastu lat z duszpasterzem przyjaźni się Jan Pranica z Rabki-Zdroju, a to za sprawą wspólnego udziału księdza i kilkunastu parafian z góralami w dorocznej pieszej pielgrzymce z Podhala na Jasną Górę. – Ksiądz Wojtek pochodzi z Sieniawy, która leży bardzo blisko Rabki-Zdroju. Byliśmy tu, kiedy budował najpierw kaplicę, a później kościół. Do parafii św. Faustyny na odpust co roku przyjeżdża ok. 50-osobowa delegacja z Rabki. W tym roku ze względu na sytuację epidemiczną wybraliśmy się w mniejszym gronie, rodzinnie – opowiada Pranica, który wraz z żoną i dziećmi gra, śpiewa i tańczy we własnej kapeli. – Kultywujemy i rozwijamy wszystko, co związane z Bogiem, kulturą i tradycją – dodaje.
– Ksiądz Wojciech jest bardzo gościnny. Czujemy się tutaj, jak u siebie w domu – uśmiecha się Monika Woźniak-Pranica. Ma na sobie typowo podhalański strój, czyli białą koszulę, gorset, spódnicę, halkę, kierpce, wełniane skarpety, korale i kolczyki.
3 kwietnia 2005 r., w Niedzielę Miłosierdzia Bożego, dzień po odejściu do domu Ojca św. Jana Pawła II, abp Stanisław Nowak powołał do istnienia parafię św. Faustyny Dziewicy. 25 września w tymczasowej kaplicy została odprawiona pierwsza Msza św.
5 października 2005 r., w uroczystość odpustową, został wprowadzony do parafii obraz Bożego Miłosierdzia poświęcony przez św. Jana Pawła II. W latach 2002-03 obraz peregrynował po archidiecezji częstochowskiej, nawiedzając wszystkie parafie i domy zakonne. Następnie przez 22 miesiące czekał na nową parafię, odbierając cześć w bazylice archikatedralnej Świętej Rodziny.
REKLAMA
Peregrynacji obrazu do parafii św. Faustyny przewodniczył abp Nowak. Od tego momentu wizerunek odbiera cześć na „Wzgórzu Miłosierdzia” – jak nazwał to miejsce ówczesny metropolita częstochowski. Skoro jest w Częstochowie Dolina Miłosierdzia, musi być i Góra Miłosierdzia.
6 października 2007 r., dzięki abp. Nowakowi i kustoszowi sanktuarium w Ludźmierzu ks. prał. Tadeuszowi Juchasowi, została wprowadzona do parafii w asyście ok. 400 górali kopia figury Matki Bożej Ludźmierskiej, która jest darem Związku Podhalan w Polsce.
11 czerwca 2010 r., w uroczystość Najświętszego Serca Pana Jezusa, abp Nowak wbiciem pierwszej łopaty rozpoczął budowę nowego kościoła parafialnego.
Wykorzystano informacje ze strony: www.swietafaustyna.pl",Maciej Orman,,bp Andrzej Przybylski,https://www.niedziela.pl/artykul/59155/Bp-Przybylski-Bog-nas-zbawia-i-uswieca
"Encyklika ""Fratelli tutti"" Ojca Świętego Franciszka","„Bardzo pragnę, abyśmy w tym czasie, w którym przyszło nam żyć, uznając godność każdej osoby ludzkiej, byli w stanie na nowo ożywić wśród wszystkich światowe pragnienie braterstwa” - napisał papież Franciszek, wyjaśniając powody dla których postanowił napisać swoją trzecią encyklikę „Fratelli tutti” – o braterstwie i przyjaźni społecznej. W dokumencie tym zachęca do refleksji, która mogłaby przynieść owoce w konkretnych realiach życiowych.","ENCYKLIKA
FRATELLI TUTTI
OJCA ŚWIĘTEGO
FRANCISZKA
O BRATERSTWIE
I PRZYJAŹNI SPOŁECZNEJ
1. „Fratelli tutti” (1), napisał św. Franciszek z Asyżu, zwracając się do wszystkich braci i sióstr i proponując im formę życia, mającą posmak Ewangelii. Wśród jego rad chcę podkreślić jedną, w której zachęca do miłości, wykraczającej poza granice geografii i przestrzeni. W niej nazywa błogosławionym tego, który tak kocha „swego brata będącego daleko od niego, jak gdyby był z nim” (2). W tych kilku prostych słowach wyjaśnił istotę otwartego braterstwa, które pozwala rozpoznać, docenić i miłować każdą osobę niezależnie od bliskości fizycznej, niezależnie od miejsca na świecie, w którym się urodziła lub w którym mieszka.
2. Ten Święty, znany z miłości braterskiej, prostoty i radości, który zainspirował mnie do napisania encykliki Laudato si', ponownie motywuje mnie do poświęcenia tej nowej encykliki braterstwu i przyjaźni społecznej. Św. Franciszek, który czuł się bratem słońca, morza i wiatru, wiedział, że jest jeszcze bardziej zjednoczony z tymi, którzy tak samo żyją w ciele jak on. Wszędzie rozsiewał pokój i podążał u boku ubogich, opuszczonych, chorych, odrzuconych, ostatnich.
BEZ GRANIC
3. Jest taki epizod w jego życiu, który ukazuje nam jego serce bez granic, zdolne do wyjścia poza dystanse wynikające z pochodzenia, narodowości, koloru skóry czy religii. To jego wizyta u sułtana Malik-al-Kamila w Egipcie, wizyta, która wymagała od niego wielkiego wysiłku ze względu na jego ubóstwo, niewielkie środki, jakimi dysponował, ze względu na oddalenie i na różnice językowe, kulturowe i religijne. Taka podróż, w tamtym historycznym momencie, naznaczonym wyprawami krzyżowymi, ukazała jeszcze bardziej wielkość miłości, którą chciał żyć, pragnąc objąć wszystkich. Wierność swemu Panu była proporcjonalna do jego miłości wobec braci i sióstr. Nie lekceważąc trudności i niebezpieczeństw, św. Franciszek poszedł na spotkanie z sułtanem z taką samą postawą, jakiej wymagał od swoich uczniów: aby, nie negując własnej tożsamości, „pośród saracenów i innych niewiernych [...] nie wdawać się w kłótnie ani w spory, lecz być poddanymi wszelkiemu ludzkiemu stworzeniu ze względu na Boga” (3). W tamtym kontekście było to żądanie niezwykłe. Uderza nas, jak osiemset lat temu Franciszek zalecał, by unikać wszelkich form agresji czy sporów, a także by żyć pokornie i po bratersku „w poddaniu”, także wobec tych, którzy nie podzielają ich wiary.
REKLAMA
4. Nie prowadził wojny dialektycznej, narzucając doktryny, ale przekazywał miłość Boga. Zrozumiał, że „Bóg jest miłością: kto trwa w miłości, trwa w Bogu, a Bóg trwa w nim” (1J 4, 16). W ten sposób był płodnym ojcem, który wzbudził marzenie o braterskim społeczeństwie, ponieważ „tylko ten, kto godzi się zbliżyć do innych osób w ich własnym ruchu, nie po to, by utrzymać je w swoim, ale by pomóc im być bardziej sobą, naprawdę staje się ojcem” (4). W tamtym świecie pełnym wież strażniczych i murów obronnych, miasta przeżywały krwawe wojny między potężnymi rodami, podczas gdy rozszerzały się ubogie rejony wykluczonych przedmieść. Tam Franciszek otrzymał w swym wnętrzu prawdziwy pokój, uwolnił się od wszelkich pragnień panowania nad innymi, stał się jednym z ostatnich i starał się żyć w harmonii ze wszystkimi. To jemu zawdzięczamy inspirację do napisania tych stron.
5. Zagadnienia związane z braterstwem i przyjaźnią społeczną zawsze należały do moich trosk. W ciągu ostatnich kilku lat nawiązywałem do nich wielokrotnie i w różnych miejscach. W tej encyklice pragnąłem zebrać wiele z tych wypowiedzi, umieszczając je w szerszym kontekście refleksji. Ponadto, o ile przy redakcji Laudato si' inspiracją był dla mnie mój brat Bartłomiej, Patriarcha Prawosławny, który z wielką siłą postulował troskę o rzeczywistość stworzoną, to w tym przypadku czułem się w sposób szczególny zachęcony przez Wielkiego Imama Ahmada Al-Tayyeba, którego spotkałem w Abu Zabi, aby przypomnieć, że Bóg „stworzył wszystkich ludzi równymi w prawach, obowiązkach i godności, i powołał ich, aby żyli razem jako bracia i siostry” (5). Nie był to jedynie akt dyplomatyczny, lecz refleksja dokonana w dialogu i wspólnym zaangażowaniu. Niniejsza encyklika podejmuje i rozwija wielkie tematy poruszone w tym dokumencie, który wspólnie podpisaliśmy. Włączyłem w nią także, w moim własnym języku, liczne listy i dokumenty, które otrzymałem od wielu osób i grup z całego świata.
REKLAMA
6. Następne strony nie mają na celu podsumowania nauki o miłości braterskiej, lecz skupiają się na wymiarze uniwersalnym tej miłości i jej otwartości na wszystkich. Przekazuję tę encyklikę społeczną jako skromny wkład w refleksję, abyśmy w obliczu różnorodnych i aktualnych sposobów eliminowania lub lekceważenia innych, potrafili odpowiedzieć nowym marzeniem o braterstwie i przyjaźni społecznej, które nie ograniczają się jedynie do słów. Chociaż napisałem ją wychodząc od moich przekonań chrześcijańskich, które mnie ożywiają i karmią, starałem się to uczynić w taki sposób, aby ta refleksja była otwarta na dialog ze wszystkimi ludźmi dobrej woli.
7. Właśnie, kiedy pisałem tę encyklikę, wybuchła niespodziewanie pandemia Covid-19, ujawniając nasze złudne zabezpieczenia. Niezależnie od różnic w sposobie, w jaki poszczególne kraje odpowiedziały na tę sytuację, ujawniła się wyraźnie niezdolność do wspólnego działania. Pomimo, że jesteśmy hiper-połączeni, ujawniło się rozbicie, które utrudniało rozwiązywanie problemów, dotyczących nas wszystkich. Jeśli ktoś uważa, że należało jedynie usprawnić to, co już czyniliśmy, lub że jedynym przesłaniem jest to, że musimy udoskonalić istniejące już systemy i reguły, zaprzecza rzeczywistości.
8. Bardzo pragnę, abyśmy w tym czasie, w którym przyszło nam żyć, uznając godność każdej osoby ludzkiej, byli w stanie na nowo ożywić wśród wszystkich światowe pragnienie braterstwa. Wśród wszystkich: „Oto piękna tajemnica, aby marzyć i uczynić nasze życie piękną przygodą. Nikt nie może stawić czoła życiu w sposób odosobniony. [...] Potrzebujemy wspólnoty, ażeby nas wspierała, pomogła nam, takiej, w której pomagamy sobie nawzajem patrzeć w przyszłość!” (6). Snujmy marzenia jako jedna ludzkość, jako wędrowcy stworzeni z tego samego ludzkiego ciała, jako dzieci tej samej ziemi, która wszystkich nas gości, każdego z bogactwem jego wiary czy jego przekonań, każdego z jego własnym głosem, wszystkich jako braci!","tłum. o. Stanisław Tasiemski (KAI)
/Watykan",,Encyklika,https://www.niedziela.pl/artykul/59138/Encyklika-Fratelli-tutti-Ojca-Swietego
Bp Miziński: Biskupi skupią się na najważniejszych wyzwaniach duszpasterskich (wywiad),"- Wyzwania duszpasterskie stojące przed Kościołem w Polsce oraz kwestie formacji kapłańskiej będą głównymi tematami 387. Zebrania Plenarnego Konferencji Episkopatu Polski, która obradować będzie 5 i 6 października br. – poinformował bp Artur G. Miziński, sekretarz generalny KEP. Spotkanie poprzedzi rozpoczynające się niebawem obchody 100-lecia diecezji łódzkiej.","KAI: Głównym tematem obrad księży biskupów są wyzwania duszpasterskie Kościoła w Polsce. Co spowodowało, że właśnie tej tematyce zostało poświęcone październikowe Zebranie Plenarne KEP?
Bp Artur G. Miziński: Jest to wynik rozeznania jakie przeprowadziliśmy wśród księży biskupów. Potwierdziło ono słuszność hasła: „Ecclesia semper reformanda” – konieczne jest ciągłe reformowanie Kościoła. Nie w sensie reformy doktryny, ale nieustannej oceny sytuacji Kościoła oraz form przekazu Dobrej Nowiny w relacji do środowiska, które nas otacza i człowieka, który żyje w określonych uwarunkowaniach. Kilka miesięcy temu została wśród biskupów przeprowadzona kwerenda. Jej celem było znalezienie odpowiedzi na pytania dotyczące najważniejszych kierunków posługi ewangelizacyjnej Kościoła w Polsce. Zostało wybranych 5 konkretnych zagadnień, nad którymi będziemy teraz obradować.
Ponadto abp Stanisław Gądecki, Przewodniczący KEP, zaproponował, aby tym razem zmienić formułę Zebrania Plenarnego i jego część przeprowadzić w formie spotkań biskupów w równoległych grupach tematycznych. Chodzi o to, aby więcej czasu poświęcić na głębszą refleksję i dyskusję nad poszczególnymi tematami. Wnioski wypracowane w grupach zostaną później zaprezentowane przez przewodniczących tych grup na sesji ogólnej wszystkim uczestnikom zebrania plenarnego.
KAI: Ksiądz Biskup mówi o pięciu kluczowych zagadnieniach, nad którymi teraz Konferencja Episkopatu będzie obradować. Jakie one są?
- Zagadnienia wybrane dla poszczególnych grup tematycznych wskazują na szczególny charakter czasu, jaki przeżywamy. Każda z grup będzie miała swego moderatora, który wprowadzi w temat i poprowadzi dyskusję. Pierwszym zagadnieniem jest „strategia działania Kościoła w czasie i po pandemii”. W tematykę wprowadzi i pokieruje dyskusją ks. Roman Chromy, sekretarz Komisji Duszpasterskiej KEP, dyrektor Wydziału Duszpasterstwa Kurii Metropolitalnej w Katowicach. Pandemia jest zupełnie nową sytuacją dla Kościoła nie tylko w Polsce, ale i na świecie. Będzie to okazja do zastanowienia się nad tym, jak ten czas przeżywamy, jakie są szanse i zagrożenia oraz jakie mamy postulaty na najbliższy czas. Zauważa się potrzebę podejmowania różnych działań i inicjatyw, które pozwolą nam wrócić do „w miarę normalnego” posługiwania Kościoła.
REKLAMA
Druga grupa, pod przewodnictwem ks. prof. Jerzego Szymika, skoncentruje się na temacie „Kościół w Polsce wobec przemian kulturowych”. Kościół zawsze był mecenasem kultury. Dzisiaj trzeba się zastanowić, czy jest nim dalej, a jeśli tak, to w jakim stopniu. Konieczna do przemyślenia jest również aktualna relacja między Kościołem a kulturą. Na przestrzeni dziejów relacja ta miała podstawowe znaczenie w przekazie kulturowym, a kultura europejska korzystała z inspiracji chrześcijańskiej. Dzieła sztuki czy inne dokonania w sferze kultury były odzwierciedleniem życia duchowego określonej epoki. Dzisiaj mamy w tej sferze ogromną różnorodność. Przekaz artystyczny niejednokrotnie odbiega od tematyki religijnej. Ważne jest jednak, aby Kościół także dziś nie przestał być obecny w kulturze i umiejętnie prowadził dialog ze środowiskami ją tworzącymi.
Kolejnym tematem, który zostanie podjęty jest „obecność Kościoła w sferze społeczno-politycznej”, czyli krótko mówiąc jak Kościół powinien być obecny wobec szeroko pojętego świata polityki, zachowując należytą autonomię, tak jak to podkreśla Konkordat między Stolicą Apostolską i Rzecząpospolitą Polską. Zawsze Kościół musi być w dialogu ze społeczeństwem, z wiernymi, którzy zarazem są obywatelami państwa. Chodzi też o pewne nowe inicjatywy ustawodawcze i stan ich wdrażania. Wspomniana tematyka dotyczy również kwestii jak Kościół odnajduje się w sferze coraz większego pluralizmu, z jakim mamy do czynienia w Polsce, także na scenie politycznej. Wiąże się z tym ocena szans i zagrożeń, jakie stawia przed nami życie społeczno-polityczne, a dotyczą one naszych wiernych, uczestniczących w życiu Kościoła i podlegających jego duszpasterskiej trosce. Grupę tę będzie animował ks. prof. Piotr Mazurkiewicz.
REKLAMA
Inna grupa tematyczna, kierowana przez ks. dr. Wiesława Kamińskiego, dyrektora Wydziału Duszpasterstwa Kurii Metropolitarnej w Łodzi, będzie zastanawiać się nad „duszpasterstwem parafialnym w kontekście przemian”. Jej refleksja odnosić się będzie do sytuacji wywołanej Covid-19, ale także do wpływu jaki na życie parafialne mogą wywierać różne nurty obecne w kulturze czy w życiu społeczno-politycznym. Grupa ta będzie się również zastanawiać nad językiem i bezpośrednią adaptacją wskazań Ewangelii, a szczególnie wezwaniem do nawrócenia duszpasterskiego i misji ewangelizacyjnej, w posłudze duszpasterskiej na poziomie parafialnym. Pragnieniem naszym jest, aby wnioski z tej pracy były pomocne w podejmowaniu działań mających na celu pogłębienie wiary i kształtowanie odpowiedzialnych postaw katolików w Polsce.
Ostatnim tematem, który zostanie poruszony, jest zawsze aktualny problem „komunikacji Kościoła”. Nie chodzi tu jedynie o komunikowanie w mediach, ale o język komunikowania Ewangelii dzisiejszemu człowiekowi, żyjącemu w konkretnych uwarunkowaniach kulturowo-społeczno-politycznych. Chodzi o to, by odnajdywać w Ewangelii Słowo żywego Boga, które jest nam dawane każdego dnia. Jak dotrzeć z tą Dobrą Nowiną do ludzi współczesnych? Jak ją przekazać odpowiednim językiem zwłaszcza młodzieży? Bardzo szybkie przemiany społeczno-kulturowe wpłynęły na sposób percepcji, przeżywania, komunikowania się ludzi młodych. To wszystko pokazuje nam, jak ma bardzo istotne znaczenie ma właściwy język i forma komunikowania w Kościele.
Solidnej refleksji wymaga także kwestia komunikowania Kościoła w sferze medialnej. Kluczowe znaczenie ma wiarygodność komunikatów przesyłanych przez Kościół do świata mediów oraz umiejętność współpracy Kościoła z mediami niekościelnymi, które mają duży wpływ na opinię publiczną. Chodzi o to, aby Kościół był obecny także w tych mediach i aby ich przekaz, odnoście do tematyki religijnej był w miarę obiektywny.
REKLAMA
KAI: Czy szansą jest tu nowy rzecznik Konferencji Episkopatu?
- Z pewnością tak. Jest nim od kilku tygodni ks. dr Leszek Gęsiak, jezuita, posiadający bardzo dobre przygotowanie, odpowiednie wykształcenie oraz bogate doświadczenie medialne. Oprócz prowadzenia grupy tematycznej ksiądz rzecznik przedstawi Konferencji Episkopatu swego rodzaju „exposé”. Ufam, że zaprezentuje dobrą wizję pracy jako rzecznika i szefa Biura Prasowego KEP i wierzę głęboko, że przyniesie to błogosławione owoce.
KAI: Drugim istotnym tematem obrad Konferencji Episkopatu jest „Ratio institutionis sacerdotalis pro Polonia”, czyli nowy dokument o formacji kapłańskiej.
- Część tę poprowadzą abp Wojciech Polak jako przewodniczący Komisji KEP ds. Duchowieństwa oraz bp Damian Bryl, członek tejże Komisji. Prace nad „Ratio institutionis sacerdotalis pro Polonia” trwają od kilku lat i znajdują się na etapie końcowym. Polskie „Ratio” zostało opracowane z uwzględnieniem nowego, „Ratio fundamentalis institutionis sacerdotalis” Kongregacji ds. Duchowieństwa. Zostało już przetłumaczone na język włoski i wysłane do Kongregacji celem przejrzenia i uzyskania tzw. recognitio, na które obecnie czekamy. Być może otrzymamy pewne uwagi ze strony Stolicy Apostolskiej, które trzeba będzie uwzględnić. Dokument ten stanowić będzie podstawę formacji i kształcenia duchowieństwa w Polsce.
KAI: Jest to więc dokument o kapitalnym znaczeniu?
- Tak. Stanowić on będzie podstawę do formacji nie tylko w seminariach diecezjalnych, ale także zakonnych. Podczas obrad biskupi nie tyle zapoznają się z treścią dokumentu, bo już ją znają, ale przede wszystkim zastanawiać się będą nad jego zastosowaniem w praktyce. Oznacza to konkretne decyzje, jakie trzeba będzie podejmować w każdej diecezji czy zgromadzeniu zakonnym. Chodzi tu m. in. o cały proponowany w dokumencie cykl formacji ludzkiej, duchowej i intelektualnej przyszłych kapłanów. Ponadto dokument ten dostosowuje formację seminaryjną do aktualnych przepisów prawa polskiego w zakresie kształcenia uniwersyteckiego obowiązujących na uniwersytetach i wydziałach teologicznych, a wynikających z nowej ustawy Prawo o szkolnictwie wyższym i nauce, potocznie znanej jako „ustawa 2.0, Konstytucja dla nauki”.
REKLAMA
KAI: Czy jest to pierwsze spotkanie całego Episkopatu w Łodzi?
- Drugie, gdyż pierwsze miało miejsce 25 lat temu z okazji 75-lecia diecezji łódzkiej. Tym razem spotykamy się w przededniu jubileuszu 100-lecia tej diecezji. Zebraniu Plenarnemu towarzyszyć będą celebracje liturgiczne, które zapowiedzą rychłe otwarcie jubileuszu, który obchodzony będzie przez cały rok poczynając od grudnia br.
KAI: Dziękuję za rozmowę.","Marcin Przeciszewski
/Warszawa (KAI)",https://www.niedziela.pl/numer/2016/37,wywiad,https://www.niedziela.pl/artykul/59028/Bp-Mizinski-Biskupi-skupia-sie-na
Europa: już 400 księży zmarło na Covid-19,"Kryzys koronawirusa dotknął mocno Kościół katolicki w Europie. Covid-19 i choroby towarzyszące były przyczyną śmierci 400 księży i zakonników, w większości w podeszłym wieku – poinformował 30 września raport Rady Konferencji Biskupich Europy (CCEE). Doroczne zgromadzenie plenarne CCEE obradowało w dniach 25-26 września, tym razem w formie online pod hasłem „Kościół w Europie po pandemii. Perspektywy dla stworzenia i wspólnot”.","Z danych, nadesłanych przez 38 episkopatów bądź pojedynczych biskupów (z krajów, w których nie ma konferencji) naszego kontynentu, wynika, że najwięcej śmiertelnych ofiar zarazy odnotowano wśród duchowieństwa Niderlandów (181), Włoch (121) i Hiszpanii (70). W Polsce zmarło 10 księży, w Belgii i na Ukrainie po 5, w Irlandii trzech i na Litwie jeden. W Austrii w okresie wielkanocnym zmarło na Covid-19 czterech zakonników w podeszłym wieku, wszyscy z tego samego zgromadzenia.
Raport przedstawia szeroką panoramę reakcji Kościołów lokalnych w Europie na pandemię. Mimo różnych terminów początku i zakończenia ograniczeń życia kościelnego wszystkie episkopaty i władze kościelne pozostawały w stałym kontakcie i współpracowały z władzami miejscowymi. Fakt, że czas lockdownu objął też zakaz nabożeństw z udziałem wiernych w kościołach, oceniono jako „akt miłości bliźniego, który przede wszystkim miał na uwadze ochronę zdrowia obywateli”.
Jak wynika z raportu, takie środki, jak używanie maseczek, zachowanie dystansu, wyznaczanie miejsc w ławkach i przepisy dotyczące udzielania Komunii św. spowodowały, że „kościoły w całej Europie są dzisiaj miejscami bezpiecznymi i higienicznymi”.
REKLAMA
Skutki zarazy odczuwane są w życiu kościelnym różnych krajów. Na przykład w Hiszpanii od czasu pandemii parafie i dzieła pomocy kładą szczególny nacisk na pomoc i wsparcie dla seniorów, ludzi samotnych i matek samotnie wychowujących dzieci. Zorganizowano też specjalną pomoc dla osób, które straciły pracę i poszukują nowego zatrudnienia. Biskupi Irlandii poinformowali, że ogromnie martwią ich poważne skutki pandemii.
Z kolei Włoska Konferencja Biskupia w swoim raporcie napisała o niezliczonych „gestach wielkoduszności i wielu «małych bohaterach», którzy pomogli podtrzymywać nasze nadzieje”. Biskupi Wielkiej Brytanii zwrócili uwagę na potrzebę „nowego sposobu głoszenia Ewangelii” i „nowego rodzaju obecności na ulicach współczesnego świata” tak, aby doprowadzić do „stopniowego powrotu ludu do świątyń” po okresie zakazu odprawiania nabożeństw z udziałem wiernych.
W obszernym referacie nt. religijnych, duszpasterskich i ekologicznych skutków koronawirusa, wygłoszonym w czasie zgromadzenia, o. Pavel Ambros SJ z Wydziału Teologicznego Uniwersytetu w Ołomuńcu wyraził zaniepokojenie, że w związku z nową ofertą Mszy św. transmitowanych w Internecie, wielu wiernych nie odczuwa już potrzeby bezpośredniego udziału w liturgii w kościele. Często uważają oni, że taka sytuacja „nie jest tylko wyjątkiem, ale dobrą praktyką”, a przecież niesie to z sobą problemy – ostrzegł zakonnik i zwrócił uwagę, że „przyjmowanie Komunii św. nie powinno być stawiane na równi z zamawianiem pizzy przez telefon”.","ts (KAI)
/St. Gallen",,koronawirus,https://www.niedziela.pl/artykul/58955/Europa-juz-400-ksiezy-zmarlo-na-Covid-19
Przekaz dla potomnych,"Niedaleko Oświęcimia leży miejscowość Polanka Wielka. Tutaj, w dekanacie osieckim, znajduje się parafia św. Mikołaja, do której należą dwie świątynie – nowy kościół parafialny Narodzenia Najświętszej Maryi Panny oraz zabytkowy drewniany św. Mikołaja wybudowany w I połowie XVI wieku.","Starszy kościół znajduje się na Szlaku Architektury Drewnianej województwa małopolskiego. Przy drewnianej świątyni trwają obecnie skomplikowane i intensywne prace remontowo-restauratorskie, którym towarzyszą zaskakujące odkrycia. Postępy prac, które podjęto kilka miesięcy temu, są widoczne gołym okiem. – Z zewnętrznej strony dach jest już położony na całym kościele. Na wieży są wykonywane jeszcze obicia poniżej kopuły. Na zewnętrznej stronie świątyni udało się oczyścić deski, zaimpregnować je i na nowo włożyć na swoje miejsce. Jest również robiony wykop pod fundamenty, gdzie trwają prace archeologiczne. Sygnaturka jest już ukończona – wymienia ks. prob. Mieczysław Piela. Udało się też zdjąć eternit umieszczony na dachu kościoła w latach 60. XX wieku. Ponadto odnawiany jest parkan wokół świątyni.
Dotychczas najtrudniejsze były prace na wieży kościoła wzniesionej w konstrukcji słupowej. Polegały na wymianie pokrycia hełmu wieży z ocynkowanej blachy, którą położono w latach powojennych, na poszycie gontowe. – Pierwotnie wieża zwieńczona była gontowym hełmem gotyckim, czyli ostrosłupem wspartym na czworobocznej izbicy dekorowanej u spodu wyrzynaną w desce koronką. W pierwszej połowie XVIII wieku wieżę w Polance obniżono i zgodnie z gustami epoki baroku przekształcono jej hełm – wyjaśnia diecezjalny konserwator architektury i sztuki sakralnej ks. dr Szymon Tracz, który razem z proboszczem czuwa nad postępami prac.
Wieżę kościoła w Polance wyróżnia i stanowi ewenement w architekturze drewnianej w Polsce umieszczenie obelisku krytego gontem na kopulastym hełmie zamiast tradycyjnej latarni z krzyżem. – Gontowy obelisk w Polance Wielkiej nie tylko stanowi symbol nieśmiertelności i wieczności, ale także jest znakiem wielkich ambicji rodziny Cieńskich, którzy w XVII i XVIII wieku byli właścicielami Polanki – mówi ksiądz konserwator. Ta rodzina nadała nowoczesny styl kościołowi drewnianemu, w którym spoczywają przodkowie Cieńskich.
REKLAMA
Kapsuła czasu
Podczas prowadzenia prac na dachu, w sygnaturce, odkryto ciekawy dokument z października 1913 r. z czasów posługi proboszcza ks. kan. Izydora Steczki. Pismo włożono do kapsuły czasu – szklanej rurki – i umieszczono w sygnaturce 107 lat temu podczas poprzedniego remontu. W dokumencie znajduje się informacja o dacie odrestaurowania i złocenia krzyży: 1-25 października 1913 r. oraz o osobach, które były w to zaangażowane.
– Po zakończeniu prac wystawimy szklaną kapsułę oraz pismo na ekspozycji w kościele jako historyczne świadectwo. Tymczasem przygotowaliśmy nową kapsułę czasu wykonaną z blachy nierdzewnej. Umieściliśmy w niej tzw. dokument pandemiczny z przesłaniem dla potomnych. Za 100, 200 lat ktoś to odnajdzie i przeczyta o trudnych czasach dla Kościoła i świata w roku 2020, w którym przypadł również remont tutejszej świątyni – zauważa ks. M. Piela. Nowe pismo zawiera informacje o projekcie unijnym, wykonawcach remontu, ważnych jubileuszach obchodzonych w ostatnim czasie, cenach produktów spożywczych czy też o sytuacji w dobie epidemii koronawirusa COVID-19.
Oprócz dokumentu w kapsule umieszczono pamiątkowe numizmaty upamiętniające okrągłe jubileusze, które przekazał poseł Grzegorz Puda, biało-czerwoną flagę – dar wójta gminy Polanka Wielka Grzegorza Gałgana oraz… maseczkę antywirusową, która ma przypominać o czasach epidemii. Nową kapsułę robotnicy umieścili w święto Narodzenia Najświętszej Maryi Panny w bani wieńczącej wieżyczkę sygnaturki.
Kościół pięknieje nie tylko z zewnątrz, ale i w środku. Prowadzone są prace przy posadzce i suficie związane z renowacją polichromii z różnych epok. – Polichromie powstały częściowo w XVII i w XIX wieku. Po ukończeniu renowacji będą stopniowo odsłaniane – mówi ksiądz proboszcz. Główny ołtarz i dwa boczne znajdują się w renowacji w krakowskiej pracowni. Odnawiana jest również ambona.
REKLAMA
Prace w Polance Wielkiej, które mają trwać 3 lata, są wykonywane w ramach projektu pod nazwą „Beskidzkie Muzeum Sakralnej Architektury Drewnianej Diecezji Bielsko-Żywieckiej – udostępnienie dziedzictwa kulturowego Podbeskidzia poprzez nadanie nowych funkcji kulturalnych drewnianym obiektom zabytkowym”, realizowanego w obrębie Programu Operacyjnego Infrastruktura i Środowisko 2014-2020 VIII Oś Priorytetowa: Ochrona dziedzictwa kulturowego i rozwój zasobów kultury.
Krucjata różańcowa
Parafia działa intensywnie w zakresie prac remontowo-konserwatorskich, ale jest również aktywna na polu duszpasterskim. W środę, 9 września, wierni adorowali Najświętszy Sakrament w nowym kościele w ramach wieczystej adoracji w diecezji. A w niedzielę, 13 września, również w nowym kościele odbyła się zewnętrzna uroczystość odpustowa ku czci Narodzenia Najświętszej Maryi Panny. Sumie przewodniczył i kazanie wygłosił proboszcz z Włosienicy ks. Rafał Jończy. – Ten odpust ma już długą tradycję i jest ważny dla parafian. Wierni gromadzą się przed wizerunkiem Matki Bożej umieszczonym w prezbiterium w głównym ołtarzu nowego kościoła, dziękują Panu Bogu także za plony ziemi, błogosławione jest też ziarno na zasiew. A sprzyja temu cieplejsza pogoda, dzięki czemu możemy zrobić procesję wokół kościoła. Główny odpust ku czci św. Mikołaja przypada 6 grudnia, a wtedy bywa już mroźno i śnieżnie – zaznacza ksiądz proboszcz.
Ponadto w parafii trwa rok szczególnej modlitwy w intencji tutejszych rodzin zainicjowany 25 marca br. przez proboszcza ks. Mieczysława Pielę i wikariusza ks. Jarosława Jarco. Krucjata modlitewna polega na tym, że w każdą środę podczas Mszy św. połączonych z Nowenną do Matki Bożej Nieustającej Pomocy zgromadzeni odmawiają specjalną dziesiątkę Różańca za rodziny tej parafii potrzebujące odnowy wiary i miłości. – Do modlitwy codziennie przez 2 tygodnie zapraszamy parafian z poszczególnych rejonów kolędowych. Kto może, bierze w tym czasie udział we Mszy św. w kościele. Mamy nadzieję, że ta modlitwa przyniesie błogosławione owoce w życiu religijnym i rodzinnym – podkreślają kapłani.
Rodziny polecane są również wstawiennictwu Maryi podczas wieczornych nabożeństw pierwszosobotnich. Planowo krucjata modlitewna zakończy się 23 marca 2021 r.",Monika Jaworska,https://www.niedziela.pl/numer/2020/40,renowacja,https://www.niedziela.pl/artykul/150139/nd/Przekaz-dla-potomnych
Obserwator,"W stolicy Słowenii – Lublanie, w dniach od 25 do 27 kwietnia odbywa się spotkanie Sekcji Katechetycznej Konferencji Episkopatu Europy. Tematem przewodnim jest wizja wspólnoty parafialnej jako miejsca troski o kulturę spotkania oraz spotkania z kulturą. To również czas na wymianę doświadczeń pomiędzy poszczególnymi krajami Europy.","PREZYDENT WATYKANIE
Pierwsza wizyta
Pandemia COVID-19 oraz sytuacja w Polsce i na świecie były tematami rozmowy prezydenta RP Andrzeja Dudy z papieżem Franciszkiem. Oficjalny komunikat podaje, że kontekstem rozmowy prezydenta z papieżem były 100. rocznica urodzin św. Jana Pawła II oraz 40-lecie Solidarności. Podjęto też zagadnienia interesujące obie strony, a związane z misją Kościoła, tj. wspieranie rodziny i wychowanie młodych.
– Ojciec Święty podziękował za to, że w tych trudnych czasach pamiętaliśmy także o innych, za pomoc, której udzieliliśmy Włochom, i tę, która dotarła tu, do Watykanu – mówił Andrzej Duda dziennikarzom po audiencji w Watykanie. Był pierwszym prezydentem przyjętym przez papieża od początku pandemii, a Włochy i Watykan były miejscem jego pierwszej zagranicznej wizyty po ponownym wyborze na urząd prezydenta RP.
Wśród tematów rozmowy z papieżem prezydent wymienił też programy społeczne działające w Polsce. – Papież Franciszek zwrócił uwagę na to, że prowadziliśmy w ostatnich latach bardzo skuteczną politykę dla rodziny. Ze wzruszeniem przyjąłem jego podziękowania – relacjonował.
Ważnym punktem wizyty była Msza św. przy grobie św. Jana Pawła II. – Dla Polaków, dla pokolenia nazywanego często pokoleniem JP II to rok bardzo ważny – podkreślił Andrzej Duda jeszcze przed przybyciem do Watykanu. – To czas przypominania tego, czego nas nauczał Ojciec Święty Jan Paweł II, co mówił do nas o świecie, jak postrzegał nasze obowiązki jako Polaków, jako ludzi wierzących.
Prezydent Duda spotkał się również z watykańskim sekretarzem stanu kard. Pietro Parolinem. – Mówiliśmy szerzej o polityce międzynarodowej, o sytuacji na Białorusi. Wyraziliśmy wspólne zdanie, że należy wspierać wszystkich tych, którzy chcą prawdziwej demokracji, którzy chcą wolności, którzy chcą żyć w uczciwym państwie. Ale Białoruś sama powinna decydować o sobie w wolnych, uczciwych wyborach – powiedział prezydent.
REKLAMA
Wojciech Dudkiewicz
BIAŁORUŚ
Zaprzysiężony po cichu
Demonstracje, które regularnie odbywały się w największych miastach Białorusi, były zapowiadane jako symboliczna inauguracja rządów byłej kandydatki opozycji w wyborach prezydenckich Swiatłany Cichanouskiej. Nawiązywały do niezapowiedzianego i potajemnego zaprzysiężenia Alaksandra Łukaszenki na kolejną kadencję prezydencką. Na tę uroczystość zaproszono kilkaset osób, głównie przedstawicieli najwyższych władz Białorusi oraz oficjalnych mediów. O ceremonii nie poinformowano publicznie, a telewizja państwowa nie prowadziła transmisji z uroczystości, chociaż przewiduje to specjalna ustawa. Protesty przeciwko sfałszowaniu wyborów trwają od początku sierpnia. Za prezydenta Białorusi nie uznaje Łukaszenki Unia Europejska, twierdząc, że zaprzysiężenie dyktatora odbyło się wbrew woli Białorusinów. Władze UE po raz kolejny wyraziły oczekiwanie, że białoruskie władze powstrzymają się od jakichkolwiek dalszych represji i przemocy skierowanych przeciwko białoruskiemu narodowi oraz natychmiast i bezwarunkowo zwolnią wszystkich zatrzymanych, w tym więźniów politycznych. Białoruskie władze na czele z Łukaszenką jednak nic sobie z tego nie robią.
j.k.
WATYKAN
Pokój na Kaukazie
O pokojowe rozwiązanie sporu między Azerbejdżanem i Armenią o Górski Karabach zaapelował papież Franciszek. Nawiązując do wymiany ognia między armiami obu krajów oraz ogłoszenia mobilizacji i stanu wojennego, w związku z narastającym konfliktem o Górski Karabach, Ojciec Święty zaapelował o modlitwę i pokojowe rozwiązanie tego sporu. – Modlę się o pokój na Kaukazie i proszę skonfliktowane strony o podjęcie konkretnych gestów dobrej woli i braterstwa, które będą mogły doprowadzić do rozwiązania problemów nie przy użyciu sił i broni, ale przez dialog i negocjacje – powiedział Ojciec Święty. Starcia zapoczątkowały wojska Azerbejdżanu, które z lądu i powietrza zaatakowały Górski Karabach, w tym jego stolicę Stepanakert, sporne od lata terytorium zdominowane i zarządzane przez Ormian. Nie uznaje go jednak społeczność międzynarodowa.
REKLAMA
j.k.
LIST O EUTANAZJI
Nie ma zgody
Kongregacja Nauki Wiary opublikowała list Samaritanus bonus (Dobry Samarytanin) o opiece nad osobami w krytycznych i końcowych fazach życia, w którym Kościół wyraża zdecydowaną niezgodę na różne formy eutanazji. W jego wstępie, zaaprobowanym przez Ojca Świętego, zauważono, że ustawodawstwo zezwalające na eutanazję zaprzecza etycznym i prawnym granicom samostanowienia chorego, niepokojąco zaciemniając wartość życia ludzkiego w chorobie, sens cierpienia oraz znaczenie okresu poprzedzającego śmierć. Cierpienie i śmierć nie mogą być ostatecznymi kryteriami, które mierzą ludzką godność właściwą każdemu tylko dlatego, że jest on istotą ludzką. Dokument omawia kwestię opieki nad bliźnim, mówi o żywym doświadczeniu cierpiącego Chrystusa i głoszeniu nadziei. Przypomina, że ludzkie życie jest darem świętym i nienaruszalnym, wskazuje na przeszkody kulturowe zaciemniające sakralną wartość każdego życia ludzkiego oraz przypomina nauczanie w tej dziedzinie Magisterium Kościoła. Wskazuje na wyraźny zakaz eutanazji i wspomaganego samobójstwa, moralny obowiązek unikania terapii uporczywej, konieczność karmienia i nawadniania osób znajdujących się w stanie krytycznym lub terminalnym, a także zapewnienia im leczenia paliatywnego. Samaritanus bonus porusza też kwestię udzielania sakramentów osobom, które zażądały eutanazji. Przypomina, że dla uzyskania rozgrzeszenia konieczna jest skrucha. Jeśli dana osoba trwa przy zamiarze eutanazji, nie może otrzymać rozgrzeszenia, sakramentu chorych ani wiatyku.
w.d.
PAPIEŻ DO POLAKÓW
Niech budzi sumienia
W pozdrowieniach skierowanych do pielgrzymów w czasie audiencji ogólnej papież zachęcił do planowania własnej przyszłości jako drogi służby dla Boga i ludzi. – Pozdrawiam serdecznie wszystkich Polaków. Za chwilę pobłogosławię dzwon noszący imię „Głos Nienarodzonych”, który został wykonany dzięki Fundacji Życiu Tak. Będzie on towarzyszył wydarzeniom mającym na celu przypominanie o wartości życia ludzkiego od poczęcia do naturalnej śmierci – podkreślił papież. – Niech jego głos budzi sumienia stanowiących prawo i wszystkich ludzi dobrej woli w Polsce i na świecie.
REKLAMA
Zgromadzonych na audiencji Franciszek zachęcał, by nie bali się marzyć o wielkich rzeczach. – Każdy może wnieść wkład swojej kultury, filozofii czy sposobu myślenia. Liczą się także piękno i bogactwo występujące w mniejszych grupach; również dzięki wykluczonym może zakwitnąć piękno – podkreślił. Papież zwrócił uwagę na to, że aby wyjść z obecnego kryzysu społecznego, politycznego i gospodarczego, każdy musi podjąć swoją cząstkę odpowiedzialności i podzielić się nią z innymi. Powinniśmy zareagować nie tylko indywidualnie, ale jako społeczność.
j.k.
ETIOPIA
Najstarsze manuskrypty
Do tej pory sądzono, że ilustrowany przekład Ewangelii z klasztoru Abuna Garima w północnej Etiopii pochodzi z XI stulecia, jednak niedawne badania C-14 cofnęły datację manuskryptu o 6 wieków.
Rękopisy składają się z 2 ilustrowanych kodeksów zawierających 4 Ewangelie napisane w języku etiopskim klasycznym. W ostatnich latach zostały one poddane datowaniu radiowęglowemu i okazało się, że materiał, na którym je spisano, pochodzi z końca IV albo z początku V wieku. Kodeksy zawierają bogate i charakterystyczne zdobienia. Znajdują się w nich m.in. wizerunki czterech Ewangelistów, ilustracje i ornamenty. Przypominają manuskrypty syryjskie z tego samego lub z nieco późniejszego okresu, m.in. Rabbuli, datowany na koniec VI wieku. W ilustracjach Abba Garima można znaleźć najstarsze przedstawienie świątyni jerozolimskiej. Ich obecność w tak wczesnym okresie potwierdza rozprzestrzenianie się cywilizacji chrześcijańskiej na rogu Afryki już w okresie starożytnym.
REKLAMA
j.k.
USA

ńPomoc dla ocalałych
Prezydent Donald Trump ogłosił rozporządzenie wykonawcze gwarantujące opiekę medyczną dzieciom, które przeżyły aborcję. – Zapewnienie jej to nasz święty obowiązek moralny – powiedział podczas wirtualnego Narodowego Katolickiego Śniadania Modlitewnego i podkreślił, że życie każdego dziecka zasługuje na pełną opiekę medyczną, bez względu na sytuację materialną rodziców. Co prawda rozporządzenie nie ograniczy dostępu do aborcji, ale zapewni dzieciom, które urodziły się żywe, dostęp do profesjonalnej opieki medycznej, czego do tej pory były pozbawione. Trump ogłosił również, że jego administracja będzie zwiększać federalne fundusze na badania w dziedzinie neonatologii, aby umożliwić każdemu dziecku rozwój i wzrost.
j.k.
IRACKI KURDYSTAN
Turcy zabijają
Od początku roku tureckie naloty zniszczyły co najmniej 25 chrześcijańskich wiosek w północnym Iraku. Pożary powstałe po bombardowaniach strawiły dobytek mieszkańców i wszystkie ich uprawy. Wiele osób zginęło tylko dlatego, że znajdowały się blisko obszarów kontrolowanych przez Partię Pracujących Kurdystanu – separatystyczny ruch tureckich Kurdów. – Turcy od miesięcy bombardują nasze góry, aby zabić separatystów, ale zabijają także zwykłych Kurdów, tych nieuzbrojonych – powiedział Radiu Watykańskiemu ks. Samir Youssef z diecezji Amadiya. Jego zdaniem, celem bombardowań jest nie tylko pokonanie separatystów, ale także wyniszczenie chrześcijan. Wioski chrześcijańskie są bombardowane z większą intensywnością, co ma związek z nacjonalistyczną i proislamską polityką prezydenta Recepa Tayyipa Erdogana. Według ekspertów, celem operacji wojskowych jest także zmuszenie mieszkańców do ucieczki z tych obszarów, by stworzyć na nich tureckie bazy, z których można byłoby prowadzić lądowe ataki przeciwko separatystom. Naloty lotnicze Ankary na bazy separatystów w Iraku nie są niczym nowym, podobne epizody miały miejsce w 2007 i 2018 r. Operacja rozpoczęta przez turecką armię w ostatnich kilku tygodniach wydaje się mieć jednak większy zakres niż poprzednie. Na stronie jednej z tureckich agencji prasowych został opublikowany artykuł, w którym cytowani są przedstawiciele rządu tureckiego wyrażający radość ze „zneutralizowania terrorystów” i zapewniający, że ataki będą kontynuowane z jeszcze większą determinacją.
REKLAMA
j.k.
MOSKWA-BERLIN
Nawalny zablokowany
Rosyjskiego opozycjonistę Aleksieja Nawalnego, którego próbowano otruć środkiem z grupy nowiczoków, po wyjściu ze szpitala w Berlinie czekała niemiła niespodzianka. Jego rachunki bankowe zostały zamrożone, a moskiewskiego mieszkania nie można zastawić ani sprzedać – poinformowała rzeczniczka Nawalnego Kira Jarmysz. Komornicy sądowi wszczęli postępowanie 27 sierpnia, tydzień po tym, jak Aleksiej Nawalny stracił przytomność i w ciężkim stanie trafił do szpitala. Komornicze blokady mają związek z pracami założonej przez Nawalnego Fundacji Walki z Korupcją (FBK), która zarzuciła związanej z Kremlem firmie Moskiewski Uczeń, dostarczającej jedzenie do stołówek szkolnych, nieprzestrzeganie wymogów sanitarnych, fałszowanie dokumentów oraz dostarczanie złej jakości żywności do szkół i przedszkoli.
Jesienią ub.r. sąd uznał, że to zniesławienie, i przyznał firmie odszkodowanie w wysokości 88 mln rubli (ponad 1,2 mln USD). Nawalny zapowiedział, że z powodu wysokości orzeczonej grzywny zlikwiduje FBK.
w.d.
ROSJA
Ukrywają prawdę
Czy władze ukrywają liczbę zgonów pracowników medycznych, którzy zarazili się koronawirusem, jak podaje niezależna Nowaja Gazieta? Rosyjski dziennik podał informację, że od początku pandemii na COVID-19 zachorowało i zmarło 867 pracowników służby zdrowia. Zwrócono uwagę, że władze uznały tylko 40 takich przypadków. Nowaja Gazieta powołuje się na dane przedstawione przez rosyjskich lekarzy i obrońców praw człowieka, którzy prowadzą tzw. Listę Pamięci. To jeden z projektów, który został uruchomiony, aby wspierać personel medyczny walczący z pandemią COVID-19. Ukrywając liczbę zarażonych, urzędnicy mogli zaoszczędzić na wypłatach rekompensat. Według doradcy rosyjskiej Fundacji Medycznej Jarosława Aszychmina, wysoka liczba zgonów wśród personelu medycznego ma związek z tym, że na początku pandemii Rosja nie zadbała o ochronę swoich lekarzy. W szpitalach brakowało środków ochrony osobistej, a lekarzy wskazujących na zaniedbania karano naganami i grzywnami.
REKLAMA
j.k.
WŁOCHY
Mniejszy parlament
W dwudniowym referendum konstytucyjnym ponad 60% Włochów zagłosowało za zmniejszeniem liczby parlamentarzystów. W Izbie Deputowanych ma ona się zmniejszyć z obecnych 630 do 400, a w izbie wyższej parlamentu będzie wybieranych 200, a nie jak dotychczas 315 senatorów.
Postulat dotyczący zmniejszenia liczby parlamentarzystów wypłynął od współrządzącego Ruchu Pięciu Gwiazd (M5S). Oszczędności mają wynieść kilkadziesiąt milionów euro rocznie, a zmiany obowiązywać od wyborów zaplanowanych na 2022 r.
w.d.
INWESTYCJE
Polska w budowie
Na budowie przekopu Mierzei Wiślanej wmurowano kamień węgielny przy podporze mostu północnego, jednej z dwóch planowanych przepraw, które mają zapewnić płynność ruchu samochodowego podczas pokonywania kanału przez statki. – Zamykamy pewien etap budowy przekopu – powiedział minister gospodarki morskiej i żeglugi śródlądowej Marek Gróbarczyk. – Prace idą bardzo dobrze, zgodnie z harmonogramem. Wkrótce komisja przetargowa podejmie decyzję w sprawie wyboru wykonawcy drugiego etapu inwestycji, czyli pogłębienia toru wodnego w Elblągu i budowy mostu obrotowego w Nowakowie.
Inna ważna dla rządów dobrej zmiany budowa – tunel pod Świną, który nareszcie połączy wyspy Wolin i Uznam w Świnoujściu – ruszyła niedawno, ale za to z przytupem. Na początku października rozpocznie się rozładunek „Kreta” – ogromnej maszyny TBM, która wydrąży tunel. Gigant ten powstał na specjalne zamówienie wykonawcy tunelu i płynie do nas z Chin, przez Morze Arktyczne. Na wyspie Uznam kończy się natomiast budowa komory startowej, z której maszyna rozpocznie pracę.
REKLAMA
Do priorytetowych zadań obecnego rządu należy też budowa pływającego terminalu LNG, nazywanego drugim polskim gazoportem, w gdańskim porcie i zwiększanie niezależności energetycznej Polski. W sprawie budowy podpisano już list intencyjny. Terminal to w istocie statek, który może magazynować i regazyfikować skroplony gaz LNG. W naszym regionie od kilku lat podobny pływający gazoport z powodzeniem wykorzystują Litwini w Kłajpedzie.
w.d.
SONDAŻ
Zmieniliśmy się
Pandemia COVID-19 zmienia sposoby naszej aktywności, styl naszego życia. Jak wynika z badania zrealizowanego na zlecenie Rejestru Dłużników – BIG InfoMonitor, z wizyt w kinie i teatrze zrezygnowała prawie połowa Polaków – tyle samo mniej chętnie odwiedza galerie handlowe i restauracje. Obawa przed możliwością zarażenia się, ale też wynikające z pandemii ograniczenia dostępu do wielu placówek medycznych spowodowały, że zaledwie co czwarty respondent po zniesieniu ograniczeń skorzystał z wizyty lekarskiej, a więcej niż trzeci czyni to rzadziej niż wcześniej. W mniejszym stopniu zmianą codziennych zwyczajów zostały dotknięte wizyty u fryzjera – zrezygnował z nich co piąty pytany, a co trzeci chodzi tam rzadziej. Najtrudniej jest pozbawić się przyjemności spotkania ze znajomymi. Dwóch z pięciu respondentów powiedziało, że robi to równie często jak wcześniej, a ledwie co dziesiąty zupełnie nie widuje się z przyjaciółmi.
j.k.
POSTĘPY POSTĘPU
Koniec wuja
Wizerunek czarnoskórych zniknie z opakowań produktów marki Uncle Ben’s. Zmianie ulegnie też nazwa firmy – teraz będzie się nazywać Ben’s Original. Rebranding – to reakcja amerykańskiego giganta Mars, Incorporated na krytykę dotyczącą utrwalania stereotypów rasowych. Marka spotkała się z krytyką za używanie słów „wujek” i „ciotka”, którymi dawniej na południu USA określano czarnoskórych, zamiast bardziej formalnych „pan” i „pani”. Nowe opakowania pojawią się w sklepach na początku 2021 r.
j.k.",,https://www.niedziela.pl/numer/2020/40,episkopat,https://www.niedziela.pl/artykul/150088/nd/Obserwator
Prasa zagraniczna,"„My ich nie szukamy, to oni przychodzą do nas z własnej inicjatywy – opowiada abp Paul Desfarges SJ, przewodniczący Konferencji Episkopatu Afryki Północnej. – Jeden po drugim. Przychodzą, bo sami szukają, rozwijają się duchowo. Wielu z nich, naprawdę wielu z nich, miało jakiś sen, wizję, która wstrząsnęła ich życiem. I to po tym wydarzeniu przychodzą i pukają do drzwi Kościoła”.","Ważna deklaracja wierzących
Kiedy katolicy wrócą do kościołów? To pytanie zadają sobie duchowni i świeccy na wszystkich kontynentach. Pandemia „wygoniła” ludzi ze świątyń, a gdy zniesiono restrykcje, nie wszyscy do nich wrócili.
Według badania przeprowadzonego w Wielkiej Brytanii, 4% wiernych deklaruje, że gdy pandemia ustanie całkowicie i tak nie zamierzają oni wrócić do kościoła. Dzisiejszy brak części wiernych, którzy chodzili do kościoła przed pandemią, nie wynika zatem wyłącznie z obawy o swoje zdrowie i życie. Jednak gdy zagrożenie zostanie całkowicie wyeliminowane zdecydowana większość – jak deklaruje – wróci do świątyń.
CRUX
Kościół na celowniku
Kościół katolicki w Nikaragui już od dłuższego czasu jest celem ataków rządzącej tam ekipy Daniela Ortegi. Biskup pomocniczy Managui – Silvio Báez, na prośbę papieża Franciszka opuścił kraj, gdyż za krytykę reżimu otrzymywał poważne groźby śmierci. Teraz doszło do tego odebranie wiz kapłanom z innych krajów i z dnia na dzień muszą opuścić kraj. Napięcia ostatnich lat zaczęły się w 2018 r., kiedy ekipa Ortegi ogłosiła plan reform. Ludzie zaczęli protestować, a przedstawiciele Kościoła wsparli protesty, dając schronienie manifestującym.
CNA
Wszystko wraca do normy...
Gorzkie jest stwierdzenie, że po lockdownie sytuacja w obszarze ataków na francuskie kościoły „wróciła do normy”... Co to oznacza? To, że przez tygodnie obostrzeń, gdy życie społeczne w dotychczas znanej nam formie toczyło się dużo wolniej, ataków na kościoły było znacznie mniej. Teraz wszystko powróciło do stanu sprzed pandemii. W samym sierpniu służby porządkowe odnotowały 11 ataków na chrześcijańskie, w większości katolickie, świątynie: 6 zakwalifikowano jako akt o podłożu wandalskim, a 5 z nich było motywowanych chęcią zysku. Zaniepokojeni francuscy katolicy powołali do istnienia organizację Protege ton église (Chroń swój kościół). Jej inicjatorami są młodzi ludzie, którzy chcą zorganizować formę straży ochotniczych, by strzec swoich parafialnych kościołów. Katoliccy wolontariusze zwołują się przez internet. Regułą jest, że podają tylko swoje imiona, bo przez widoczną nad Sekwaną chrystianofobię obawiają się o swoje zdrowie, a nawet życie.
REKLAMA
CORRIERE DELLA SERA
Pro eco
Papież Franciszek używa tylko jednej butelki plastikowej. Pije z niej wodę dopóki się nie zużyje. Dopiero wtedy sięga po nową, a stara idzie do recyklingu. Energia elektryczna w jego apartamencie pochodzi w 100% ze Słońca. Takie działania podobają się jednemu z wiodących działaczy proekologicznych we Włoszech, twórcy ruchu Slow Food – Carlo Petriniemu. Wydał on właśnie nową książkę Terrafutura. Dialoghi con papa Francesco sull’ecologia integrale, będącą zapisem trzech rozmów, które Włoch odbył z papieżem na temat ekologii integralnej. Przy okazji prezentacji książki w Biurze Prasowym Watykanu Petrini udzielił wywiadu m.in. największemu dziennikowi na Półwyspie Apenińskim Coriere della Sera. Autor podkreślił, że jest agnostykiem, ale w wielu rzeczach zgadza się z papieżem. Uważa m.in., że zielona encyklika Laudato si’ jest ciągle nieodkryta zarówno przez świat laicki, który uważa ją za tekst religijny, jak i kościelny, który uważa, że jest on zbyt ekologiczny. Zdaniem Petriniego, na encyklikę trzeba patrzeć jak na tekst społeczny.
CHURCH TIMES
Restrykcje nie dotyczą kościołów
Anglia, która przy pierwszej fali epidemii COVID-19 późno zdecydowała się na wprowadzenie restrykcji teraz przed spodziewaną drugą falą, reaguje z wyprzedzeniem. W Londynie ogłoszono drakońskie ograniczenia w liczbie uczestników spotkań. Od 14 września na ulicy czy w zamkniętych pomieszczeniach będzie się mogło zebrać razem 6 osób. Pojawiły się obawy, że ograniczenia te będą dotyczyły liczby uczestników nabożeństw. Rozwiał je abp Justin Welby, który, skontaktował się z przedstawicielami rządu. Ci zapewnili go, że obostrzenia nie dotyczą świątyń. Dla osób wierzących byłby to cios, bo kościoły zostały otwarte na wyspach w ostatniej kolejności – 4 lipca. Brytyjskie ministerstwo zdrowia podało, że za ostatnią zwiększoną liczbę przypadków zakażeń odpowiadają przede wszystkim ludzie młodzi, a miejscem transmisji są najczęściej puby i restauracje. Według nowych zarządzeń będą one zamknięte od godz. 22 do 5 rano następnego dnia.",pr,https://www.niedziela.pl/numer/2020/39,islam,https://www.niedziela.pl/artykul/150018/nd/Prasa-zagraniczna
Pora wracać do kościoła,Żadnej transmisji nie można stawiać na równi z osobistym kontaktem z Panem Bogiem – pisze w liście do biskupów kard. Robert Sarah.,"Kardynał Robert Sarah, przewodniczący watykańskiej Kongregacji ds. Kultu Bożego i Dyscypliny Sakramentów, wystosował list w sprawie celebracji liturgii w czasie pandemii COVID-19 i po jej zakończeniu do przewodniczących Konferencji Episkopatów Kościoła katolickiego. Treść listu została zatwierdzona przez papieża, który zlecił jego publikację. Nosi on tytuł: Z radością powróćmy do Eucharystii.
Prefekt Kongregacji ds. Kultu Bożego i Dyscypliny Sakramentów podkreśla, że poganie budowali świątynie poświęcone tylko bóstwu, do których ludzie nie mieli dostępu, a chrześcijanie, gdy tylko uzyskali wolność wyznania, natychmiast budowali miejsca, w których wierni mogli uznawać się za Bożą wspólnotę, lud wezwany do kultu i ustanowiony świętym zgromadzeniem. Chrześcijanie nigdy nie dążyli do izolacji od świata i zamknięcia się za drzwiami kościoła. Świadomi swej odmienności zawsze starali się wniknąć w społeczeństwo. Wiedzieli, że są na tym świecie, chociaż do niego nie należą. Prefekt watykańskiej dykasterii przypomina, że jak tylko warunki na to pozwolą, należy pilnie powrócić do normalnego życia chrześcijańskiego, dla którego domem i miejscem sprawowania liturgii jest budynek kościoła. – Stanowisko Kongregacji ds. Kultu Bożego i Dyscypliny Sakramentów jest ważną wskazówką dla biskupów i kapłanów. Duszpasterze powinni zachęcać z całych sił wiernych, by uczestniczyli we Mszach św. w kościołach – podkreśla bp Adam Bałabuch, przewodniczący Komisji KEP ds. Kultu i Dyscypliny Sakramentów.
Jezus ma być rzeczywisty, nie wirtualny
Kardynał mówi, że konieczny i pilny jest powrót do normalności życia chrześcijańskiego, gdzie Kościół jest domem, a sprawowanie liturgii, zwłaszcza Eucharystii, jest szczytem, ku któremu działalność Kościoła jest skierowana, a jednocześnie jest źródłem, z którego wypływa cała jego moc. Przestrzeganie zasad higieny i bezpieczeństwa nie może prowadzić do sterylizacji gestów i obrzędów, do wpajania wiernym, nawet nieświadomie, strachu i niepewności. Niestety, niektórzy z nich rezygnują z udziału we Mszy św. w świątyniach, zasłaniając się obawą o swoje zdrowie. – To nie jest już najlepszy argument, ponieważ w kościołach obowiązują zasady bezpieczeństwa sanitarnego. Przestrzeganie norm przewidzianych przez głównego inspektora sanitarnego – zarówno przez księży, jak i przez wiernych – gwarantuje bezpieczeństwo uczestniczenia we Mszy św. oraz przystępowania do sakramentów. Choć środki społecznego przekazu z oddaniem słyżyły podczas pandemii, to jednak żadna transmisja Mszy św. nie może zastąpić osobistego udziału w Eucharystii. Co więcej, transmisje te mogą nawet oddalić wiernych od osobistego i intymnego spotkania z Bogiem, który wydał się za nas nie w sposób wirtualny, lecz rzeczywisty. Na to też zwraca uwagę kard. Sarah. Trzeba apelować do naszych wiernych, że czas już wracać do naszych świątyń. Nie możemy się przyzwyczaić do uczestnictwa we Mszy św. przez telewizję czy internet, ponieważ nie jest to równoznaczne z osobistym uczestniczeniem we Mszy św. Tak samo komunia duchowa nie jest równoznaczna z przyjęciem na sposób sakramentalny Komunii św. podczas Eucharystii – mówi w rozmowie z nami bp Bałabuch.
REKLAMA
Msza św. to nie spotkanie towarzyskie
Szef watykańskiej kongregacji podkreśla, że to od biskupów oczekuje się roztropnej, ale stanowczej postawy wobec rządzących, którzy usiłowaliby zredukować rolę celebracji Eucharystii do zwyczajnego zgromadzenia porównywalnego, a nawet mniej ważnego niż spotkania rekreacyjne. – Zgromadzenie liturgiczne, modlitwa, to nie jest spotkanie, które można porównać do innych spotkań, towarzyskich czy sportowych, gdzie ludzie są w bezpośrednich relacjach podczas tego wydarzenia. W świątyniach, gdzie charakter spotkania jest inny, bardziej duchowy, ludzie zachowują przepisowe odległości i nie ma nieprzewidzianych reakcji emocjonalnych, które mogą wystąpić na spotkaniach towarzyskich – tłumaczy biskup pomocniczy diecezji świdnickiej.
REKLAMA
Nie wolno wprowadzać nowych zasad
Kardynał Sarah jednoznacznie stwierdza, że normy liturgiczne należą nie do kompetencji państwa, lecz jedynie do władz kościelnych. Ponadto należy ułatwiać wiernym udział w sakramentach, jednakże bez improwizacji i eksperymentów liturgicznych, z pełnym zachowaniem norm oraz z dbałością o piękno obrzędów. Hierarcha w liście przypomina, że wierni mają prawo do przyjmowania Ciała Chrystusa i oddawania czci Panu obecnemu w Eucharystii bez ograniczeń wykraczających nawet poza to, co przewidują normy higieny wydane przez władze publiczne lub biskupi.
– Kapłani, stosując się do norm państwowych, nie powinni wymyślać dodatkowych obostrzeń liturgicznych, jednocześnie muszą pamiętać, że państwo nie może ingerować w przepisy liturgiczne, np. gdyby komuś przyszło do głowy zabronić przystępowania do Komunii św. Takich norm prawo państwowe nie może nam wydawać – informuje bp Bałabuch. – Jeżeli zgodnie z prawem kościelnym udzielamy Komunię św. do ust lub na rękę, to należy zachować te dwa sposoby, i ze względu na zagrożenie epidemiczne nie możemy sami wprowadzać innych sposobów. Zdarza się, że na Zachodzie Komunia św. znajduje się w pudełeczku lub w kopercie. W Polsce ksiądz stawiał puszkę i każdy mógł sam podejść i wziąć Komunię św. w takiej formie ze względów sanitarnych. Nie wolno nam wprowadzać nowych zasad, których nie przewiduje Kościół – apeluje biskup.
Jest bezpiecznie
Prefekt Kongregacji ds. Kultu Bożego i Dyscypliny Sakramentów podkreśla m.in., że oddalenie się od ołtarza było czasem „postu eucharystycznego”, który pozwalał odkryć znaczenie tego sakramentu, teraz należy do niego powrócić z oczyszczonym sercem, jak tylko jest to możliwe. – Należy informować, zwłaszcza młodszą część społeczeństwa, choćby przez różne media społecznościowe, że w kościołach jest bezpiecznie, oraz podkreślać wagę życia sakramentalnego, która daje nam moc i odwagę do pokonywania tych codziennych trudności w perspektywie, w której weryfikuje się nasza wiara – podkreśla bp Bałabuch i dodaje, że jeżeli Kościół zachęca do stosowania norm sanitarnych, do używania płynów do dezynfekcji np. przez kapłanów przed rozdawaniem Komunii św. czy używania maseczek, to nie po to, aby ludzi wystraszyć, że przebywanie w świątyni jest niebezpieczne, ale żeby podkreślić, że jest bezpiecznie, że dbamy o wiernych, szanujemy ich i mogą oni bez obaw przystąpić do Komunii św.
Na zakończenie kard. Sarah wspomina o integralnej wizji człowieka. Kościół przypomina, że życie ziemskie jest ważne, ale o wiele ważniejsze jest życie wieczne. Troskę o zdrowie łączy z głoszeniem wiecznego zbawienia dusz. – To jest ważne stwierdzenie, że troszcząc się o nasze życie doczesne, mając nawet pewne obawy o nasze zdrowie, nie możemy ryzykować zaniedbania naszego życia duchowego. Powinniśmy troskę o życie wieczne, o kontakt z Panem Bogiem przez sakramenty postawić wyżej w hierarchii wartości – dodaje bp Bałabuch.",Oprac. ks. Mirosław Benedyk,https://www.niedziela.pl/numer/2020/39,kard. Robert Sarah,https://www.niedziela.pl/artykul/149988/nd/Pora-wracac-do-kosciola
"2 tysiące kameruńskich dzieci objętych ""Adopcją Serca""","Misja katolicka Doumaintang w Kamerunie zachęca wiernych do wsparcia akcji „Adopcja Serca”, która polega na opłaceniu przez rodziców zastępczych czesnego w szkole. Od początku jej trwania ze wsparcia skorzystało ok. 2 tys. dzieci i młodzieży. Parafia jest jedną z najmłodszych wspólnot w diecezji Doumé Abong-Mbang, we wschodnim Kamerunie.","- Dzisiaj absolwentami naszej akcji są m.in. prawnik, żandarm, czy doktorant specjalizujący się w hodowli ryb. To cieszy, bo akcja pokazuje, że trzeba inwestować w edukację dzieci i młodzieży, będących w trudnej sytuacji materialnej – powiedział Radiu Plus Radom ks. Mirosław Bujak, proboszcz parafii św. Teresy od Dzieciątka Jezus w Doumaintang.
Ks. Bujak dodaje, że problemem są kryteria doboru osób, którym trzeba pomóc. - To czasem rodzi emocje. Mamy dzieci, których rodzice umarli na AIDS a teraz są wychowywani przez najbliższą rodzinę. Ponadto pojawia się „pokusa” by wspierać osoby, które angażują się w życie Kościoła. A co jeśli pojawi się nagle uzdolniony adwentysta? Staramy się pomagać wszystkim. Cieszę się, że mamy wiele osób z Polski, które wspierają akcję i za wszelkie wsparcie już dzisiaj bardzo dziękuję – powiedział ks. Bujak, kapłan diecezji radomskiej. Szczegóły akcji dostępne są na stronie misja.doume.info
W Kamerunie edukacja nie jest obowiązkowa, dlatego przy panującej tam biedzie, wiele rodzin nie stać na zapewnienie wykształcenia wszystkim dzieciom.
REKLAMA
Ks. Mirosław Bujak poinformował również, że w ostatnim czasie udało się wybudować murowany kościół parafialny.
- Kościół jest otwarty, ale trzeba jeszcze wykonać kilka prac wykończeniowych takich malowanie czy montaż okien. W ostatnim czasie wiele energii poświęciliśmy budowie domu parafialnego. Parafia liczy wiele wiosek. Dlatego trwają obecnie prace przy budowie 6 kaplic. W jednej z wiosek staramy się wybudować studnię – powiedział misjonarz.
Ks. Bujak cieszy się, że utworzono specjalny fundusz pomocowy dla polskich misjonarzy zmagających się z COVID -19, który pogarsza i tak już złą sytuację materialną i sanitarną w wielu krajach misyjnych. Misjonarze mogą otrzymać jednorazową pomoc w wysokości 2000 euro na zakup żywności, lekarstw, środków ochrony osobistej, w tym maseczek. - To również problem ekonomiczny dla Kamerunu, bowiem w tym kraju spożywany jest głównie ryż z eksportu a granice są zamknięte – powiedział ks. Bujak.
Misja Doumaintang położone jest we wschodnim Kamerunie. Parafia jest jedną z najmłodszych w diecezji. Położona jest z dala od głównej drogi, a należy do niej wiele wiosek-wspólnot usytuowanych wzdłuż trzech dróg.","rm
/Radom (KAI)",,dzieci,https://www.niedziela.pl/artykul/58328/2-tysiace-kamerunskich-dzieci-objetych
Kard. Parolin: Stolica Apostolska interweniowała ws. abp. Kondrusiewicza,"Stolica Apostolska interweniowała w sprawie abp. Tadeusza Kondrusiewicza, któremu władze Białorusi uniemożliwiły powrót na Białoruś i unieważniły paszport. Potwierdził to w rozmowie z dziennikarzami watykański sekretarz stanu kard. Pietro Parolin.","Dodał, że służył temu również wyjazd do Mińska sekretarza ds. relacji z państwami abp. Paula Gallaghera. Kardynał nie zna jeszcze wyników tej wizyty, która zakończyła się dzisiaj. – W każdym razie naciskamy na to, by biskup mógł wrócić do swej diecezji i kontynuować przewodzenie swej owczarni – wskazał kard. Parolin. Dodał jednocześnie, że Kościół zawsze ma być „czynnikiem dialogu, pojednania i pokoju”.
Podczas spotkań z abp. Gallagherem przedstawiciele władz ponowili zaproszenie dla papieża Franciszka do przyjazdu na Białoruś, uprzednio wystosowane już w 2016 roku. – Białoruś zawsze okazywała wielkie zainteresowanie wizytą papieża – podkreślił sekretarz stanu. Jednak nie skonkretyzowano tych planów, a obecnie pandemia COVID „zablokowała wszystko”, nie wiadomo na jak długo. – Myślę, że jest to jedna z wizyt, których odbycie papież będzie rozważał – zaznaczył kard. Parolin.","pb (KAI
/Zenit)
/Rzym",,kard. Pietro Parolin,https://www.niedziela.pl/artykul/58186/Kard-Parolin-Stolica-Apostolska
Widzieliśmy biedę ludzką… O sytuacji w Rwandzie,"Ks. Zdzisław Prusaczyk SAC, pallotyn, który od wielu lat posługuje na misjach w Rwandzie w Afryce, odwiedził parafię NMP Królowej Polski w Pogórzu. Tam w niedzielę misyjną opowiedział o sytuacji w Rwandzie oraz o postępach w budowie przedszkola w Kinoni, którego budowę wspiera finansowo tutejsza parafia.","Wizyta była planowana już dawno – na odpust parafialny 3 maja. Kapłan miał głosić kazania, ale epidemia koronawirusa Covid-19 pokrzyżowała plany. Misjonarz uczynił to dopiero podczas swojego urlopu, po odbyciu koniecznej kwarantanny i zrobieniu testów na obecność koronawirusa, których wynik okazał się negatywny. Przyjechał, aby podziękować wszystkim, w tym pierwszokomunijnym dzieciom i ich rodzicom, którzy swoimi ofiarami wsparli budowane w szybkim tempie przedszkole w rwandyjskiej wiosce Kinoni.
Misjonarz gościł w tym roku w Rwandzie przedstawicieli świata nauki wraz z proboszczem z Pogórza ks. Ignacym Czaderem. Kiedy oglądali kościół, pojawiło się pragnienie, żeby coś po sobie zostawić – pomyśleli, aby zbudować przedszkole w jednej z parafii w ubogiej północnej części kraju – w Kinoni. – Rwanda zrobiła na nas ogromne wrażenie. Widzieliśmy biedę ludzką, pielgrzymki ludzi, którzy szli, aby zarobić niewielkie pieniądze na przeżycie. Było tam chłodno, ale dzieci nosiły letnie ubranka, gdyż nie miały innej odzieży. Bieda nie do pomyślenia! Nawet łóżek nie mieli, a w kuchni jeden garnek. Dziś możemy dać świadectwo, jak bardzo potrzebna jest tam konkretna pomoc: można wybudować przedszkole czy adoptować dziecko w ramach adopcji serca. Dając, stajemy się coraz bardziej bogaci – mówią uczestniczki wyjazdu do Rwandy Kinga i Barbara.
Od 10 lat w Afryce jest wymóg, aby tam, gdzie jest szkoła podstawowa, było również przedszkole. W Kinoni nie było przedszkola, a w salce z powodu braku miejsc dzieci nie mogły się uczyć. Pojawił się koronawirus i budowa placówki stanęła pod znakiem zapytania. Jednak dzięki determinacji ks. I. Czadera i ludzi dobrej woli budynek jest skończony. Pozostały jeszcze prace wykończeniowe, budynek trzeba wyposażyć w krzesła i ławki.
REKLAMA
Misjonarz nadal prosi o wsparcie budowy przedszkola (szczegóły i numery konta na: parafiapogorze.pl).
To fragment artykułu, który można przeczytać w najnowszej papierowej Niedzieli – Niedzieli na Podbeskidziu nr 37 na 13 września. Misjonarz opowiada o sytuacji w Rwandzie, o ludobójstwie, o problemach tamtejszej ludności i misjonarzy. Zachęcamy do lektury.",Monika Jaworska,https://www.niedziela.pl/numer/2020/32,misje,https://www.niedziela.pl/artykul/58038/Widzielismy-biede-ludzka-O-sytuacji-w
Wielka Brytania: 4 proc. katolików nie planuje powrotu do kościołów po pandemii,"Tylko niewielki procent brytyjskich katolików zapowiada, że nie wróci do praktyk w kościele po zakończeniu pandemii koronawirusa – dowodzi ankieta przeprowadzona przez brytyjską pracownię Catholic Voices. Zaledwie 4 proc. ankietowanych przyznało, że zrezygnuje z chodzenia kościoła po zniesieniu wszelkich ograniczeń związanych z pandemią.","Jak zauważają komentarzy, wynik badań jest sprzeczny z przewidywaniami niektórych przedstawicieli Kościoła, którzy twierdzą, że kryzys COVID-19 nieodwołalnie będzie miał negatywny wpływ na frekwencję w świątyniach. Brenden Thompson, dyrektor generalny Catholic Voices, przyznał, że był „mile zaskoczony” tym, co pokazała ankieta. „Katolicy tęsknią za swoimi parafiami i budynkami kościelnymi” – zaznaczył, wskazując, że większości nie zadowala „kościół wirtualny” i woli realnie uczestniczyć w Mszach św. i nabożeństwach.
Zdaniem Thompsona większość poparła biskupów i była im wdzięczna za wysiłki związane z transmitowaniem nabożeństw. „A wielu nawet odczuło niekiedy, że są bliżej Boga, modląc się intensywniej niż zwykle” – dodał i zachęcił, by podjąć wyzwanie, jakie obecnie stoi przed Kościołem w sytuacji, gdy coraz więcej osób wraca do parafii.

PODZIEL SIĘ CYTATEM
Z badania wynika, że 93 proc. ankietowanych w czasie lockdownu modliło podczas Mszy św. online oferowanych przez diecezje i kościoły parafialne. 66 proc. doceniło takie wirtualne usługi. 61 proc. respondentów zapowiedziało swój powrót do uczestnictwa w regularnych Mszach św. po pełnym otwarciu kościołów, a 35 proc. stwierdziło, że w tej chwili zamierza modlić się online tylko od czasu do czasu, jeśli usługa ta będzie nadal dostępna. 61 proc. uczestników sondażu uznało czasowe zamknięcie kościołów za słuszne. Wyniki pokazały, że 80 proc. uważa, iż kościoły i budynki kościelne są niezbędne do świadczenia o wierze, a 84 proc. badanych nie zgodziło się ze stwierdzeniem, że budynki kościelne są niepotrzebnym obciążeniem i kosztem. Ogólnie 53 proc. uznało, że Kościół katolicki dobrze zareagował na kryzys, w porównaniu do zaledwie 22 proc. respondentów wyrażających taką samą pozytywną opinię wobec reakcji rządu na pandemię.
Badanie „Coronavirus, Church & You” przeprowadzono między 19 maja a 26 lipca na grupie 2, 5 tys. katolików. Projekt nadzorowali pracownicy akademiccy University of Birmingham, York St. John University i University of Warwick.","rk
/Our Sunday Visitor
/Manchester (KAI)",https://www.niedziela.pl/numer/2012/42,wiara,https://www.niedziela.pl/artykul/57997/Wielka-Brytania-4-proc-katolikow-nie
Wyspy Salomona: „Latający biskup” widzi nadchodzące zagrożenie,"Biskup Gizo Luciano Capelli już od 21 lat powadzi działalność misyjną na Południowym Pacyfiku. Zainspirowany charyzmatem salezjańskim skupia się przede wszystkim na niesieniu pomocy imigrantom, którzy przybywają na ten archipelag Oceanii i często giną w trudnych warunkach, także z powodu „poważnych konsekwencji zmian klimatycznych”.","W 2016 r. pięć niezamieszkałych atoli na Wyspach Salomona, w południowej części Oceanu Spokojnego, po prostu zniknęło, pochłoniętych przez morze z powodu rosnącego poziomu wód na skutek globalnego ocieplenia. Ten smutny przykład przywodzi na myśl realia coraz gwałtowniejszych zmian klimatycznych, o których mówił Papież Franciszek we wtorek 1 września w swoim przesłaniu na Światowy Dzień Modlitwy o Ochronę Stworzenia. Od ponad 20 lat salezjanie pracują na tych wyspach, budując szkoły i kościoły, przyczyniając się do poprawy stanu wielu rodzin.
Od 2007 roku bp Luciano Capelli pracuje jako ordynariusz diecezji Gizo. Po 35 latach pracy jako misjonarz na Filipinach, został wysłany na Wyspy Salomona po niszczycielskim trzęsieniu ziemi. Wielu zna go jako „latającego biskupa”; jest on właścicielem awionetki, dzięki której udaje mu się dotrzeć do najbardziej odległych zakątków, zapewniając mieszkańcom żywność i lekarstwa. Jego diecezja składa się z około 40 wysp, o łącznej liczbie ludności 120 tys., z czego 15% stanowią katolicy. Niedawno w Nusabaruku, na terenie wiosek rybackich, otwarto szkołę podstawową dla dzieci, które nie są w stanie codziennie dopływać łodzią do Gizo. W tym roku szkoły salezjańskie będą pomagać 205 dzieciom w ich intelektualnym rozwoju.
Misjonarz podkreśla, że na horyzoncie pojawia się coraz więcej zagrożeń. Zmiany klimatyczne przynoszą częste powodzie, które zmuszają wielu ludzi do przenoszenia się na nie swoje ziemie. Do tego dochodzi strach przed trzęsieniami ziemi i tsunami. „Papież zaprasza nas do zmiany kursu; wzywa do większej sprawiedliwości, a tutaj namacalnie widzimy, jak to na nas wpływa. Są ludzie, którzy mają dużo ziemi i ci, którzy mieszkają w szałasach na wyspach z martwych koralowców lub w domach na szczudłach, gdzie oddychają powietrzem przepełnionym odrażającymi zapachami” – mówi bp Capelli.
REKLAMA
Kolejnym problemem jest nasilające się plądrowanie lasów deszczowych. „Tutaj widzimy niesprawiedliwość braku miejsca do godnego życia oraz deficyt szkół, toalet i urządzeń sanitarnych dla około 150 rodzin” – mówi bp Capelli. – To, co nas niepokoi – kontynuuje – to problem, którego nikt z potężnych zdaje się nie dostrzegać. Zagraża nam także obecność pewnych międzynarodowych koncernów, które nie mogąc wyciąć drzew w swoim kraju, przyjeżdżają tutaj, aby ograbić nasze płuca. Jest to aspekt, na który zwrócił uwagę Papież Franciszek w swojej modlitwie we wrześniu, poświęconej dziełu stworzenia. W ten sposób Kościół wypełnia wiele luk” – powiedział biskup Capelli.
Urodzony we Włoszech hierarcha ma nadzieję, że jeszcze przez długi czas będzie mógł nadal służyć swojemu ludowi duchowo i materialnie, angażując coraz bardziej ludzi świeckich. „Na razie – stwierdza – jesteśmy bezpieczni w związku pandemią Covid-19, ale nasi sąsiedzi w Papui-Nowej Gwinei zarejestrowali już pierwsze przypadki i nie będę ukrywał, że się martwimy”.","Eryk Gumulak SJ
/vaticannews
/Gizo (KAI)",,misje,https://www.niedziela.pl/artykul/57766/Wyspy-Salomona-%E2%80%9ELatajacy-biskup-widzi
Serce na e-tacy,"Mimo że duża część wiernych z parafii św. Augustyna to ludzie starsi i źle sytuowani, ich odpowiedzialność za Kościół i materialny odzew w tygodniach reżimu sanitarnego były wzruszające.","Na początku to był wielki szok. Nagle wszystko stało się niemożliwe – wspomina ks. Walenty Królak, proboszcz parafii. – 5 osób w kościele, to tyle co nic. Grupy parafialne zamarły, ustały też wszelkie ofiary na kościół. Księża to pół biedy, bo nie mamy rodzin. Ale ludzie świeccy, nasi współpracownicy, mają rodziny i nie wolno być wobec nich okrutnym. Spostrzegliśmy, że sporo osób wpłaca pieniądze na konto z dopiskiem: „Taca” lub: „Na potrzeby parafii”. Dlatego uruchomiliśmy e-konto, umożliwiając w ten sposób formę dostępną dla każdego.
Tak zaistniała e-taca Augustyna. Oczywiście, nie obyło się bez korowodów formalności. Wszystko należało przeprowadzić urzędowo. Na szczęście udało się dość sprawnie.
Wielu starszych parafian ma trudną sytuację materialną. W trakcie epidemii młodsi robili im zakupy i przynosili gorące posiłki. Także w tej sferze widać było wspólnotową odpowiedzialność.
W czasie lockdownu na konto parafii wierni zaczęli wpłacać pieniądze z dopiskiem: „Taca”, „Na potrzeby parafii”.

PODZIEL SIĘ CYTATEM
Starsi w czterech ścianach
E-taca Augustyna funkcjonuje do dziś, ale w miarę powrotu parafii do normalności ofiary maleją.
– Nie mogę powiedzieć, jak będą przebiegały zmiany, bo ludzi w kościele jest dużo mniej – zauważa ks. Walenty – Do tej pory wróciła może połowa. Ale Warszawa w wakacje zawsze była wyludniona, więc trudno zgadnąć, co będzie dalej – dodaje.
Proboszcz dostrzega również, że przede wszystkim to starsze osoby zniknęły z kościoła. – Przed koronawirusem mobilizowały się codziennie, szykowały się i szły na Mszę św.
Po tak długotrwałym zamknięciu w domu i izolacji wielu seniorów przestało przychodzić do kościoła. Stracili motywację, stając się niewolnikami czterech ścian – ocenia. – Ogarnęło ich nagle poczucie bezradności, nasiliły się objawy demencji. Często też dołączał strach.
Wspólnotowe rodziny
Niestety, nie wróciła także duża część młodych wiernych, a jest to liczne środowisko, co widać na przykładzie 15 wspólnot neokatechumenalnych. Niektórzy nawet po przeprowadzce przyjeżdżają tutaj na Liturgię. Wielu wychowało się w rodzinach wspólnotowych i z przekonaniem kontynuuje ten styl życia, jak Franciszek Kwiecień.
REKLAMA
– Zachętą dla mnie byli rodzice, ale też to, że spotykałem dużo rówieśników. Dało się zauważyć prawdziwą radość. To jest autentyczny, żywy Kościół, a nie Kościół zamknięty – dzieli się swoimi spostrzeżeniami młody parafianin. – Możemy także szczerze wymieniać międzypokoleniowe doświadczenia.
Bezpieczny wyjazd
Mimo widocznych zmian, jakie zaszły w społeczeństwie i nie ominęły parafii św. Augustyna, proboszcz podjął decyzję o organizacji obozu wakacyjnego dla 67 dzieci, w wieku od 8 do 14 lat.
– Zastanawiałem się, czy cokolwiek robić, skoro wiele parafii nie podejmowało takiego wyzwania. Ostatecznie postanowiłem, że zdecydują rodzice – mówi ks. Królak i dodaje, że zainteresowanie inicjatywą przeszło jego najśmielsze oczekiwania.
Młodzi ludzie spędzili ten czas bardzo intensywnie i nikt z nich nie zachorował na Covid-19. Starsi mogli wreszcie po wielu miesiącach odpocząć od swoich pociech.",Katarzyna Kasjanowicz,https://www.niedziela.pl/numer/2020/36,wspólnota,https://www.niedziela.pl/artykul/149754/nd/Serce-na-e-tacy
Dyplomata z misją,"Od 4 lat jest przedstawicielem papieża Franciszka w Polsce. Jak ocenia nasz kraj z perspektywy nuncjusza apostolskiego? Więcej w nas nostalgii za św. Janem Pawłem II niż wiedzy o jego nauczaniu? Czy rozumiemy pontyfikat papieża Franciszka? Czy polski Kościół ma szansę stać się liderem dla innych Kościołów? – pyta abp. Salvatore Pennacchio, nuncjusza apostolskiego w Polsce, ks. Jarosław Grabowski, redaktor naczelny Niedzieli.","Ks. Jarosław Grabowski: Obchodzimy w tym roku 100. rocznicę urodzin Jana Pawła II. Kim był dla Ekscelencji papież Polak?
Abp Salvatore Pennacchio: Pamiętam wiele wydarzeń, które przeżyłem z Janem Pawłem II, i chciałbym przypomnieć niektóre z nich. Najważniejsze miało miejsce 21 lat temu, gdy zostałem wyświęcony przez Jana Pawła II na biskupa (6 stycznia 1999 r. w Bazylice Watykańskiej – przyp. red.). Za motto swojej posługi biskupiej przyjąłem słowa Nolite timere (Nie lękajcie się), aby podkreślić swoje oddanie i wdzięczność św. Janowi Pawłowi II. Słowami tymi papież Polak zwrócił się na początku swojego pontyfikatu do zgromadzonych na placu św. Piotra. Wołał wtedy głosem donośnym i zdecydowanym: „Nie lękajcie się, otwórzcie drzwi Chrystusowi!”. Potem był to główny nurt jego nauczania. Pamiętam też, jak podczas jednej z podróży apostolskich dziennikarz zapytał Jana Pawła II, czy może streścić cały pontyfikat w kilku słowach. On po krótkim namyśle odpowiedział: Prawda uczyni was wolnymi, a Chrystus was wyzwoli! Wolność jest w spotkaniu z Chrystusem.
Jak zapamiętał Ksiądz Nuncjusz swoje pierwsze spotkanie z Janem Pawłem II?
Odwiedził nas, jeszcze jako arcybiskup Krakowa, w Papieskiej Akademii Kościelnej w Rzymie, która kształci księży na przyszłych dyplomatów. Byłem wówczas studentem tej uczelni. A potem, następnego dnia po jego wyborze, miałem zaszczyt spotkać się z nim ponownie. Odbywałem wtedy letni kurs formacyjny w Sekretariacie Stanu i byłem obecny podczas takich wydarzeń, jak śmierć Jana Pawła I oraz wybór Jana Pawła II. Widziałem też papieża Polaka, kiedy pojawił się po raz pierwszy na placu św. Piotra. Zwrócił się wtedy do ludzi tym prostym pozdrowieniem: „Niech będzie pochwalony Jezus Chrystus!”.
Mówi się, że w Polsce dominuje nostalgiczne wspominanie Jana Pawła II, a zbyt mało jest zaangażowania w poznawanie jego nauczania. Czy Ksiądz Nuncjusz podziela taką opinię?
Wśród osób, które go poznały osobiście, ta nostalgia jest – moim zdaniem – całkiem zrozumiała. Nie ulega kwestii natomiast, że nieustannie musimy przypominać jego nauczanie. To zadanie jest realizowane w Polsce przez biskupów, kapłanów, zgromadzenia zakonne i katechetów. Propagowane jest w środkach masowego przekazu, podczas konferencji naukowych, w publikacjach. Najlepiej to widać podczas obchodów 100. rocznicy urodzin Jana Pawła II. Jego następcy, zarówno Benedykt XVI, jak i papież Franciszek, wielokrotnie nawiązują do jego nauczania.
REKLAMA
A jak, zdaniem Ekscelencji, jest przyjmowane nauczanie obecnego papieża w ojczyźnie Jana Pawła II? Czy Polacy rozumieją Franciszka?
Myślę, że tak. Zasadą jest sukcesja. Sukcesja między papieżami następuje także w nauczaniu. Papież, który jest następcą, wzbogaca to, co zostało powiedziane przez jego poprzednika. Istnieje ciągłość w doktrynie, nawet jeśli następca kładzie nacisk na inny aspekt niż poprzednik i przedstawia go – wydawałoby się – w odmiennej formie, bardziej właściwej dla okresu, w którym rządzi. Papież Franciszek mocno akcentuje to, by być posłańcem Dobrej Nowiny i świadkiem miłosierdzia. Tak jak Jan Paweł II podróżuje po świecie, chcąc być blisko ludzi, zwłaszcza tych, którzy cierpią. Jego działania na rzecz dialogu międzyreligijnego, braterstwa między narodami, walki z przemocą, a także na rzecz obrony praw człowieka są takie same, jak w nauczaniu św. Jana Pawła II. Karol Wojtyła, gdy przyjeżdżał do Polski, czuł się jak u siebie w domu, ludzie uważali go za swojego – tworzyła się silna więź emocjonalna. Miał niezwykłą umiejętność zwracania się z jednym przesłaniem równocześnie do Polaków i do Kościoła powszechnego. Kiedy przyjechał do Częstochowy w 1999 r., powiedział słynne słowa: Przyjeżdżamy tu, do domu Matki, aby powierzyć Jej nasze osobiste, rodzinne i narodowe problemy, nawet te trudne sprawy, którymi żyjemy. I sądzę, że tych samych słów użyłby w innym kraju.
Polacy porównują obu papieży...
Nie trzeba dokonywać takich porównań. Z pewnością pamiętanie osoby i poznawanie nauczania Jana Pawła II są ważne, ale jednocześnie musimy patrzeć w przyszłość... Podczas Światowych Dni Młodzieży w Krakowie papież Franciszek powiedział do młodych, że trzeba „zejść z kanapy”. Ten apel dotyczył nie tylko polskiej młodzieży, ale wszystkich na całym świecie. Kościół w Polsce, czerpiąc z bogatego dziedzictwa przeszłości, może stać się pionierem dla innych Kościołów. To także jest ważne...
Ksiądz Nuncjusz naprawdę sądzi, że Kościół w Polsce może być liderem dla innych Kościołów?
To jest możliwe, ponieważ ma mocną i solidną przeszłość. Poza tym polscy biskupi realizują od trzech dekad program katechizacji. Kolejne Zebranie Plenarne KEP dotyczy także bilansu tych 30 lat. Co więcej, wiecie też, że młodym ludziom trzeba towarzyszyć także po ukończeniu przez nich edukacji. Nie można się poddawać i siedzieć spokojnie. O tym pisze papież Franciszek w adhortacji apostolskiej Evangelii gaudium: Być Kościołem „wyruszającym w drogę”, który zapoczątkowuje misję ewangelizacyjną, który się angażuje, który towarzyszy w stylu Jezusa, który potrafi zrobić pierwszy krok, umie podjąć inicjatywę, bez lęku w obliczu wyzwań współczesnego świata. Kontynuowanie katechizacji jest więc niezwykle ważne. W przeciwnym razie stracicie nowe pokolenia, jak stało się to już w niektórych krajach. Koniecznie trzeba wykazać się przy tym również większą kreatywnością w przekazywaniu Ewangelii.
Podziela Ksiądz Arcybiskup przekonanie wielu ludzi, że pandemia COVID-19 na zawsze zmieni świat, w tym także Kościół?
Wszyscy jesteśmy zaniepokojeni sytuacją, którą spowodowała pandemia. Przypomnę słowa papieża Franciszka, który niedawno, na środowej audiencji, powiedział m.in., że pandemia uwydatniła to, jak bezbronni jesteśmy wszyscy i zależni od innych. Jeśli nie będziemy dbać o siebie nawzajem, zaczynając od najmniejszych po najbardziej dotkniętych, łącznie ze stworzeniem, nie będziemy mogli uzdrowić świata. Panuje opinia, że należy zmienić styl życia, jednak w tym nowym stylu życia trzeba zadbać także o pokarm duchowy, który dodaje sił. Doświadczyliśmy licznych ograniczeń z powodu zamknięcia (lockdownu) – teraz musimy uważać, aby nie przyzwyczaić się do tego „wygodnego uczestnictwa” we Mszy św. „wirtualnej”, za pośrednictwem mediów. Żebyśmy zamiast realnego uczestnictwa we Mszy św., w której obecny jest rzeczywiście Chrystus, nie wybrali tego „wirtualnego”. Nawet jeśli pojawią się jakieś trudności, przeszkody, należy robić wszystko, aby nie stracić kontaktu z Chrystusem realnie obecnym w Eucharystii. Wirtualne uczestnictwo niech dotyczy wyłącznie osób chorych i starszych, niemogących fizycznie udać się na Mszę św.
Mówi się, że pielgrzymki maryjne to polski fenomen. Czy w tym fenomenie jest więcej tradycyjnej pobożności czy żywej wiary?
Pielgrzymów w Polsce trzeba naprawdę podziwiać. Kiedy jestem we Włoszech, wiele osób z uznaniem opowiada mi, że pozostają pod wrażeniem pobożności pielgrzymów zdążających do Częstochowy, a zwłaszcza gdy podchodzą na kolanach do obrazu Matki Bożej. Ta pobożność podnosi innych na duchu. Nie zapomnę, jakie wrażenie zrobiło na mnie uczestnictwo w pielgrzymce do Kalwarii Zebrzydowskiej. Pielgrzymowanie jako praktyka religijna – wskazana już przez Ojców Kościoła – jest nie tylko polskim fenomenem. Dużo pielgrzymek dociera do Santiago de Compostela, św. Michała, do sanktuariów maryjnych, takich jak Lourdes, Fatima, Kibeho i wiele innych. Trasy są długie i męczące, więc odpowiednie do czynienia pokuty, do intensywnej modlitwy. Naturalnie w Polsce pielgrzymowanie ma swoją specyfikę, ale chciałbym podkreślić ponownie, że pielgrzymka musi być przede wszystkim okazją do formacji duchowej, do przeprowadzenia katechezy. W przeciwnym przypadku istnieje ryzyko, że będzie to tylko zwykłe kultywowanie zwyczaju.
Nuncjusz apostolski jest przedstawicielem Ojca Świętego i Stolicy Apostolskiej, jest więc także dyplomatą. Wiadomo jednak, że jego misja różni się od misji ambasadora innego państwa. W czym tkwi różnica?
Papież Paweł VI powiedział kiedyś do studentów Akademii Kościelnej przygotowujących się na swoją pierwszą misję, że jest to służba wyjątkowa i uprzywilejowana, ale często trudna oraz nieznana. Misja nuncjusza jest szczególna. Jest on pomostem między Stolicą Apostolską, papieżem i krajem, do którego został posłany. Z jednej strony jest płaszczyzna – Kościół i Państwo, a z drugiej – jest papież reprezentowany przez nuncjusza. Nuncjusz ma więc podwójną funkcję, ale jedną misję. W odróżnieniu od ambasad państwowych nie mamy struktur, które są w posiadaniu innych ambasad. Nasza misja ma przede wszystkim wymiar duchowy, polega na towarzyszeniu Kościołowi lokalnemu w rozwiązywaniu problemów, które dotyczą wspólnoty, dialogu z innymi religiami, umacnianiu pokoju. Nuncjusz, gdy podróżuje po kraju, w którym pełni misję, biorąc udział w różnego rodzaju uroczystościach religijnych czy spotkaniach duszpasterskich, przynosi ze sobą przesłanie papieża Franciszka. Od strony dyplomatycznej nuncjusz czasami, tak jak w Polsce, pełni funkcję dziekana Korpusu Dyplomatycznego, reprezentując wszystkich ambasadorów podczas okolicznościowych wydarzeń. Oczywiście, misja dyplomatyczna zależy od specyfiki danego kraju. Jestem od 41 lat w służbie dyplomatycznej, byłem na 11 placówkach: Panama, Etiopia, Australia, Turcja, Egipt, Jugosławia, Irlandia, Rwanda, Tajlandia oraz w rejonie południowo-wschodniej Azji, jednocześnie w krajach takich, jak: Mjanma/Birma, Laos, Kambodża, Malezja. Stamtąd zostałem posłany do kolejnego kraju misyjnego – do Indii. Natomiast 6 sierpnia minął czwarty rok mojej służby w Polsce. Zanim rozpocząłem tę misję, zostałem przyjęty na prywatnej audiencji przez papieża Franciszka. Wrócił on wtedy z Polski, ze Światowych Dni Młodzieży. Powiedział wówczas do mnie: „Zobaczysz, że znajdziesz tam wielką wiarę. To jest lud z wielką wiarą”. To najlepiej odzwierciedla prawdziwy podziw papieża dla wiary Polaków.
„Znajdziesz tam wielką wiarę”... Znalazł ją Ekscelencja?
Tak, znalazłem.",,https://www.niedziela.pl/numer/2020/36,abp Salvatore Pennacchio,https://www.niedziela.pl/artykul/149665/nd/Dyplomata-z-misja
Obserwator,"Zapraszam wszystkich ludzi dobrej woli i wszystkich ludzi wierzących do tego, byśmy szczególnie w tę niedzielę i przez cały ten tydzień znowu ożywili w sobie wielkie wołanie do Pana żniwa o nowe powołania kapłańskie i zakonne – powiedział bp Andrzej Przybylski, delegat Konferencji Episkopatu Polski ds. Powołań, z okazji Niedzieli Dobrego Pasterza, która przypada 30 kwietnia. Rozpoczyna ona Tydzień Modlitw o Powołania kapłańskie, zakonne i misyjne.","TURCJA
Podminowany dialog
Dekretem prezydenta Turcji Recepa Tayyipa Erdogana losy Hagii Sophii podzielił tym razem kościół Świętego Zbawiciela na Chorze, od 1948 r. aż do chwili obecnej mający status muzeum, w którym pierwsze piątkowe modlitwy miały miejsce 21 sierpnia.
Decyzja władz tureckich spotkała się z protestem hierarchów Kościoła greckokatolickiego i wywołała wzrost napięcia między Turcją a Grecją. Prezydent Grecji, Katerina Sakellaropoulou, napisała na Twitterze, że przekształcenie w meczet słynnej świątyni, która od kilkudziesięciu lat pełniła funkcję muzeum, jest aktem prowokacji władz państwowych Turcji, który podminowuje dialog międzyreligijny i międzykulturowy. W oficjalnym stanowisku greckie MSZ podkreśliło, że decyzja tureckich władz w sprawie kościoła na Chorze jest „kolejnym wyzwaniem dla ludzi wierzących na całym świecie, ale także dla wspólnoty międzynarodowej, która otacza szacunkiem pomniki kultury człowieka”.
Rozczarowanie decyzją prezydenta Erdogana o przekształceniu dwóch znanych kościołów muzeów w Stambule w meczety wyraził też Ekumeniczny Patriarchat Konstantynopola.
Pierwszy kościół w tym miejscu wybudowano w IV wieku. Znajdował się poza murami miejskimi, stąd jego nazwa: „Kościół za murami” lub „Kościół na wsi”, czyli właśnie Chora. Obecnie istniejący kościół pochodzi z XI wieku, a znajdujące się w nim mozaiki i freski są niepowtarzalnymi dziełami sztuki. Istnieją obawy, że zostaną one ponownie ukryte, tak jak stało się to w 1511 r., kiedy kościół po raz pierwszy zamieniono na meczet.
Margita Kotas
BETLEJEM
Remont dobiega końca
Koronawirus pokrzyżował plany renowacji Bazyliki Narodzenia Pańskiego. Pierwotnie miały się one zakończyć właśnie w tym roku, kiedy to Betlejem jest kulturalną stolicą krajów arabskich. Włoski archeolog Giuseppe Alessandro Fichera zapewnia jednak, że zakres wykonanych już prac jest ogromny. Rozpoczęto je od remontu dachu; druga istotna interwencja dotyczyła fasady bazyliki, a następnie zajęto się odrestaurowywaniem wystroju świątyni – m.in. mozaik z czasów krucjat, kolumn i malowideł ściennych. Ostatni etap restauracji objął mozaiki na posadzce, które pochodziły jeszcze z czasów pierwszej bazyliki wybudowanej za cesarza Konstantyna. Przy okazji remontu przeprowadzono w bazylice badania archeologiczne.
REKLAMA
m.k.
SPORT I WIARA
Jezus w Lidze Mistrzów
Gwiazdor futbolu David Alaba świętował zwycięstwo Bayernu Monachium w tegorocznej Lidze Mistrzów w koszulce z hasłem nawiązującym do Jezusa. Tym gestem austriacki piłkarz nigeryjskiego pochodzenia, występujący na pozycji obrońcy w niemieckim klubie Bayern Monachium, po raz kolejny podkreślił znaczenie wiary w jego życiu.
Gdy po zwycięstwie 1:0 w rozegranym w Lizbonie 23 sierpnia finałowym meczu Ligi Mistrzów z Paris Saint-Germain, jego koledzy z drużyny nałożyli koszulki z napisem: „Champions of Europe 2020”, Alaba włożył koszulkę ze swoim życiowym motto: „Moją siłą jest Jezus”.
David Alaba jest członkiem Kościoła Adwentystów Dnia Siódmego. Ma opinię człowieka głęboko wierzącego i często przyznaje się publicznie do swojej wiary.
m.k.
PAPIEŻ DO POLAKÓW
Pod matczyną opiekę
Zwracając się do Polaków podczas audiencji generalnej w Pałacu Apostolskim, papież Franciszek nawiązał do obchodzonej 26 sierpnia uroczystości Matki Bożej Częstochowskiej. Wezwał również do modlitwy za ludzi cierpiących.
– Drodzy bracia i siostry, dziś Kościół w Polsce obchodzi uroczystość Czarnej Madonny z Częstochowy. Nosząc w sercu żywe wspomnienie mojej wizyty w tym sanktuarium, cztery lata temu, przy okazji Światowych Dni Młodzieży, jednoczę się dziś z tysiącami pielgrzymów, którzy gromadzą się tam razem z Episkopatem Polski, aby zawierzać siebie samych, rodziny, naród i całą ludzkość Jej matczynej opiece – powiedział papież. – Módlcie się do Najświętszej Matki, aby wstawiała się za nami wszystkimi, a zwłaszcza za tymi, którzy na różne sposoby cierpią z powodu pandemii, i by przyniosła im pocieszenie. Proszę, módlcie się także za mnie – dodał.
REKLAMA
m.k.
DOKUMENT
Film o prymasie
8 września o godzinie 21.00 TVP 1 wyemituje film dokumentalny Ojciec i Pasterz – Kardynał Stefan Wyszyński. To unikalne dzieło poświęcone osobie i nauczaniu kard. Stefana Wyszyńskiego. Prace nad jego realizacją trwały prawie 3 lata. Twórcy przejechali tysiące kilometrów, odbyli dziesiątki rozmów, spotykali się głównie z osobami, które znały prymasa osobiście. Z czasem te rozmowy rozszerzono także o osoby, które spuścizną Prymasa Tysiąclecia zajmują się zawodowo. Po pokazie filmu w siedzibie Arcybiskupów Warszawskich kard. Kazimierz Nycz powiedział, że jest to jeden z najlepszych filmów, jakie o prymasie powstały.
Producentem filmu jest firma Aurel, a jego reżyserem Piotr Górski.
Red.
KOŚCIÓŁ W AKCJI
Potrzebni wolontariusze
Z apelem do zgromadzeń męskich o zgłaszanie wolontariuszy, którzy pomogliby w domach opieki społecznej w całym kraju z powodu trwającej epidemii COVID-19 zwrócił się ponownie o. Janusz Sok, redemptorysta, przewodniczący Konferencji Wyższych Przełożonych Zakonów Męskich. Na jego wcześniejszy, kwietniowy apel odpowiedziało kilkudziesięciu zakonników i zakonnic, którzy pracowali potem m.in. w Bochni, Jeleniej Górze czy Kaliszu.
Zakres oczekiwanej pomocy obejmuje zazwyczaj codzienne czynności, takie jak: mycie, kąpanie, ubieranie, czesanie, karmienie, ścielenie łóżka, zmiana bielizny pościelowej, zmiana pampersów, utrzymywanie czystości w pokojach i innych pomieszczeniach.
m.k.
Z Twittera papieża Franciszka
W naszych sercach zawsze powinniśmy mieć „święty niepokój” w poszukiwaniu prawdziwego dobra, którym jest Bóg.
KEP
Nowy rzecznik Episkopatu
Czasy nie są łatwe, a Kościół będzie musiał w najbliższym okresie mierzyć się z różnymi trudnymi pytaniami i wyzwaniami. Obecnie obserwujemy dużą polaryzację w społeczeństwie, wzrost wrogości do Kościoła, a także odchodzenie wiernych od Kościoła. To są poważne problemy, nad którymi Kościół w dzisiejszych czasach musi reflektować – powiedział nowy rzecznik Konferencji Episkopatu Polski ks. dr Leszek Gęsiak, jezuita.
REKLAMA
Ksiądz Leszek jest doktorem nauk humanistycznych, medioznawcą, kierownikiem Katedry Mediów i Komunikacji Społecznej Akademii Ignatianum w Krakowie, a wcześniej był kierownikiem Sekcji Polskiej Radia Watykańskiego. Posługuje się kilkoma językami obcymi, m.in.: biegle angielskim, francuskim, hiszpańskim i włoskim.
Na pytanie o rolę mediów, zwłaszcza katolickich, odpowiedział: – W panoramie różnych mediów, należących do kogoś i spełniających określoną rolę, musimy odnaleźć to, co jest prawdą. To jest trudne zadanie, ale dla ludzi, którzy szukają, którzy potrafią słuchać, oglądać i czytać, to w tej panoramie można znaleźć prawdę.
Ksiądz Leszek zastąpił na stanowisku rzecznika KEP ks. Pawła Rytel-Andrianika.
m.k.",,https://www.niedziela.pl/numer/2020/36,obserwator,https://www.niedziela.pl/artykul/149662/nd/Obserwator
"Episkopat o religii w szkole, powrocie na Msze Święte i ochronie małoletnich","Nauczanie religii w szkole, odpowiedź na dramat wykorzystania seksualnego małoletnich przez niektórych duchownych, stanowisko w kwestii LGBT+ oraz zachęta do powrotu wiernych do kościołów to główne kwestie poruszane podczas 386. Zebrania Plenarnego Konferencji Episkopatu Polski, które zakończyło się dziś na Jasnej Górze.","Publikujemy pełny tekst komunikatu:
Komunikat z 386. Zebrania Plenarnego Konferencji Episkopatu Polski
W dniach 27-29 sierpnia 2020 roku na Jasnej Górze miało miejsce 386. Zebranie Plenarne Konferencji Episkopatu Polski. Obradami kierował abp Stanisław Gądecki, przewodniczący Konferencji Episkopatu Polski. Na początku zebrania Słowo do biskupów skierował abp Salvatore Pennacchio, Nuncjusz Apostolski w Polsce.
1. W związku z 30. rocznicą powrotu nauczania religii do szkoły, księża biskupi podjęli pogłębioną refleksję na temat stanu jej nauczania, programowania oraz właściwego przygotowania i formacji katechetów. Zwracają też uwagę na wzajemną komplementarność nauczania religii w szkole i katechezy wspólnotowej w parafii. Uwrażliwiają rodziców na wagę udziału dzieci i młodzieży w tych zajęciach.
W trosce o wychowanie młodzieży oraz znajomość zasad etycznych biskupi przypominają, że przywracając ścisłą alternatywę: „religia” lub „etyka”, szkoła daje rodzicom oraz uczniom wyraźny sygnał, że obowiązek udziału w zajęciach o charakterze aksjologicznym jest kwestią istotną z punktu widzenia wychowania i przyszłych życiowych wyborów człowieka.
2. Pasterze Kościoła wyrażają uznanie wszystkim, którzy trudny czas pandemii odczytali jako duszpasterskie wyzwanie a zarazem szansę na prowadzenie ewangelizacji. Słowa uznania kierują również do nauczycieli religii i katechetów, którzy podjęli trudne wyzwanie, jakim dla wszystkich nauczycieli stało się zdalne nauczanie, służące nie tylko przekazywaniu wiedzy, ale i umacnianiu więzi z uczniami.
Właśnie w sytuacji normalizującego się życia społecznego biskupi zachęcają – przy zachowaniu wszystkich norm sanitarnych – do odbudowywania wspólnot parafialnych gromadzących się wokół ołtarza na niedzielnej Mszy świętej. Służyć temu będzie program nowego roku pracy duszpasterskiej „Zgromadzeni na świętej wieczerzy”.
REKLAMA
Biskupi dziękują wszystkim, którzy w okresie izolacji organizowali transmisje nabożeństw i wspólnotowej modlitwy w środkach społecznego przekazu, w tym w mediach społecznościowych. Jednocześnie zwracają się do duszpasterzy, wszystkich wiernych, w tym ruchów i stowarzyszeń katolickich, którzy w czasie społecznej izolacji budowali „domowy Kościół”, aby teraz całymi rodzinami powracali do kościołów. Biskupi przypominają duszpasterzom i wiernym o konieczności przestrzegania zaleceń sanitarnych w trosce o zdrowie i bezpieczeństwo wszystkich uczestników liturgii, spotkań duszpasterskich, pielgrzymek i w posłudze potrzebującym.
3. Biskupi wyrażają wdzięczność pracownikom służby zdrowia, którzy z narażeniem własnego zdrowia, a nawet życia przychodzą z pomocą zagrożonym przez COVID-19. Odnoszą się z szacunkiem do przedstawicieli nauk medycznych pracujących nad środkami profilaktycznymi i terapeutycznymi chroniącymi przed zakażeniem. Konsekwentnie popierają także prace nad szczepionkami chroniącymi przed koronawirusem, które ze względu na stosowaną biotechnologię nie budzą zastrzeżeń etycznych, a zwłaszcza nie bazują na materiale biologicznym pochodzącym z aborcji.
4. Biskupi analizowali działania Kościoła w Polsce podejmowane w odpowiedzi na dramat wykorzystania seksualnego małoletnich przez niektórych duchownych. Odpowiedź ta jest możliwa tylko na drodze uczciwego i konsekwentnego rozliczenia każdego rzeczywiście popełnionego przestępstwa oraz pomocy ofiarom, jak również wyjaśnienia zaniedbań. Ta odpowiedź jest konsekwencją stosowania motu proprio Papieża Franciszka „Vos estis lux mundi”. Pomocą w tym działaniu jest również wydany ostatnio dokument Kongregacji Nauki Wiary dotyczący procedury postępowania.
Delegat KEP ds. ochrony dzieci i młodzieży, abp Wojciech Polak, przedstawił główne kierunki pracy Fundacji Świętego Józefa Konferencji Episkopatu Polski. Jej działania w pierwszych miesiącach istnienia koncentrują się na współfinansowaniu terapii osobom pokrzywdzonym, a także wsparciu działań instytucjonalnych świadczących pomoc psychologiczną, konsultację prawną oraz towarzyszenie duchowe na poziomie diecezjalnym i ogólnopolskim. Episkopat rekomendował również stałe finansowanie przez Fundację funkcjonowania Centrum Ochrony Dziecka jako struktury eksperckiej.
REKLAMA
5. Biskupi, w sytuacji narastającej polaryzacji w wielu wymiarach życia społecznego, wyrażają zdecydowany sprzeciw wobec wszelkich form agresji i przemocy w przestrzeni publicznej i ekonomicznej. Przedmiotem szczególnej analizy była kwestia przemocy domowej, a także obrona przed uzależnieniami. Biskupi uważają, że najlepszą formą przeciwdziałania temu zjawisku jest wzmacnianie więzi małżeńskich i rodzinnych. Zagadnienie to wymaga pogłębienia w optyce antropologii chrześcijańskiej.
Biskupi wyrażają również zaniepokojenie coraz częstszymi przypadkami profanacji miejsc kultu i symboli religijnych, które powodują ból tak wielu ludzi. Konferencja Episkopatu Polski apeluje, aby niezależnie od światopoglądu, uszanować uczucia religijne osób wierzących i tych, dla których te miejsca i symbole stanowią wartość jedyną w swoim rodzaju.
6. Biskupi przyjęli dokument pt. Stanowisko Konferencji Episkopatu Polski w kwestii LGBT+. Dokument podkreśla konieczność odnoszenia się z szacunkiem do osób identyfikujących się z LGBT+. Jednocześnie sprzeciwia się dążeniom do zdominowania życia społecznego przez te środowiska, zwłaszcza przez chęć zrównania związków jednopłciowych z małżeństwami i przyznanie im prawa do adopcji dzieci. Kościół wyraża gotowość przyjścia z pomocą osobom przeżywającym wewnętrzne rozdarcie i trudności z autoidentyfikacją płciową. Postuluje rozwijanie poradni służących pomocą tym osobom. Biskupi wyrażają również wdzięczność wszystkim, którzy w duchu nauczania papieża Franciszka w przestrzeni publicznej zabierają głos w sprawie obrony rodziny.
REKLAMA
7. Konferencja Episkopatu Polski zatwierdziła polskie tłumaczenie nowych wezwań do Litanii Loretańskiej ogłoszonych przez Papieża Franciszka: „Matko nadziei” i „Pociecho migrantów”. Przyjęto także ujednolicone brzmienie podstawowych modlitw celem skorygowania istniejących w publikacjach rozbieżności i uporządkowania ważnych dla wierzących formuł modlitewnych.
8. Biskupi wyrażają wdzięczność misjonarzom i misjonarkom za pozostanie w czasie pandemii na placówkach misyjnych, wśród tych, którym posługują. Wszystkim darczyńcom dziękują za pomoc duchową i materialną, dzięki której misjonarze świadczą konieczną pomoc miejscowej ludności.
9. W 40. rocznicę wydarzeń sierpnia 1980 roku biskupi z wdzięcznością wspominają ruch społeczny Solidarność. Zjednoczył on naród w walce o godność człowieka i wolność religijną. Stał się również ważnym etapem na drodze przemian w Polsce i w Europie Środkowo-Wschodniej. Nie byłoby to możliwe bez św. Jana Pawła II i jego pamiętnego wezwania: „Niech zstąpi Duch Twój i odnowi oblicze ziemi, tej ziemi” (2 czerwca 1979 r.).
Z Jasnej Góry, wspominając z wdzięcznością 100. rocznicę Cudu nad Wisłą, biskupi błogosławią Polakom w kraju i za granicą. Odpowiadając na wezwanie papieża Franciszka, obejmują modlitwą siostry i braci Białorusinów, prosząc Boga o dar jedności i pokoju.
Dziękując rodzicom za okazywane zaufanie, a katechetom i nauczycielom za ich ofiarną pracę, biskupi życzą wszystkim uczniom owocnego i bezpiecznego nowego roku szkolnego. Wszystkich obejmują modlitwą i z serca błogosławią.
Podpisali:
Pasterze Kościoła w Polsce
Jasna Góra, 29 sierpnia 2020 roku","BPKEP
/Jasna Góra (KAI)",,Jasna Góra,https://www.niedziela.pl/artykul/57490/Episkopat-o-religii-w-szkole-powrocie-na
Kard. Parolin o wyzwaniach i zagrożeniach w walce z pandemią,"""Podczas walki z pandemią doszło do niebezpiecznych praktyk i trzeba na to zwracać uwagę"" - powiedział watykański sekretarz stanu. W sposób szczególny wskazuje on na fakt, że w niektórych przypadkach chorym i umierającym odmawiano prawa do opieki duchowej oraz do kontaktu z krewnymi. W ten sposób zanegowane zostały ich najbardziej podstawowe potrzeby. W walce z pandemią skoncentrowano się wyłącznie na zdrowiu cielesnym, a zaniedbano wymiar duchowy - ostrzega kard. Pietro Parolin.","W obszernym wywiadzie dla włoskiego portalu Riparte L’Italia, omawia on różne aspekty kryzysu związanego z pandemią. Przyznał, że wspólnoty chrześcijańskie, które przez kilka miesięcy pozbawione zostały Eucharystii, poczuły się w pewnym sensie zagubione. Tym niemniej jesteśmy Ludem Bożym również i na przekór pandemii – podkreślił kard. Parolin. – Uważam, że nawet COVID-19 przy całej swej niszczącej mocy nie zdołał wstrząsnąć liturgią Eucharystii, ustanowioną przez Chrystusa i przekazaną Kościołowi jako sakrament zbawienia. Watykański sekretarz stanu przypomina, że zawieszenie sprawowania Mszy św. we wspólnocie było bolesną decyzją, czymś wyjątkowym i tymczasowym. Rozbudziło to jednak w wielu wiernych większą świadomość życia sakramentalnego. Doceniono też również inne formy modlitwy i pobożności ludowej, zwłaszcza w rodzinach.","Krzysztof Bronk
/vaticannews.va
/Rzym (KAI)",https://www.niedziela.pl/numer/2020/5,kard. Parolin,https://www.niedziela.pl/artykul/57489/Kard-Parolin-o-wyzwaniach-i-zagrozeniach
Watykan: powstał dokument o solidarności międzyreligijnej w dobie koronawirusa,"Światowa Rada Kościołów wspólnie z Papieską Radą ds. Dialogu Międzyreligijnego opublikowały dokument zatytułowany: ""Służyć zranionemu światu w duchu międzyreligijnej solidarności. Chrześcijańskie wezwanie do refleksji i działania w czasie COVID-19 i poza nim"". Jest on zachętą do przemyślenia dotychczasowych i wyznaczenia nowych dróg służenia sobie nawzajem we współczesnych społeczeństwach.","""Dokument ten ma na celu stworzenie chrześcijańskich podstaw dla solidarności międzyreligijnej, która może inspirować i utwierdzać w chrześcijanach wszystkich Kościołów, impuls do służenia światu zranionemu nie tylko przez pandemię COVID-19 , ale również przez wiele innych ran. Choć adresowany głównie do chrześcijan, mamy nadzieję, że będzie on użyteczny także dla przedstawicieli innych religii, które już zareagowały na ten kryzys podobnymi przemyśleniami, opartymi na własnych tradycjach. Globalny wyzwanie, jakim jest reakcja na tę pandemię, wzywa nas do zwiększenia świadomości i współpracy ekumenicznej i międzyreligijnej"" - piszą we wstępie autorzy dokumentu. Wśród zranień współczesnego społeczeństwa, wymieniają, oprócz pandemii COVID-19 także ""plagę religijnej nietolerancji, dyskryminacji, rasizmu, nierówności ekonomicznych i ekologicznych, oraz wiele innych grzechów"". Odpowiedzią ma być braterska służba, pozbawiona uprzedzeń i umiejętność dostrzeżenia Chrystusa nie tylko w tym, komu służymy, ale kto wraz z nami niesie pomoc potrzebującym.
Pierwsza część dokumentu diagnozuje trudności i kryzysy, jakie ujawniły się w społeczeństwach wraz z pojawieniem się pandemii koronawirusa. Przypomina, że solidarność międzyreligijna może być źródłem wsparcia i zaspokojenia tych braków, którym poszczególne grupy czy społeczeństwa nie są w stanie samodzielnie stawić czoła.
W dalszych częściach dokumentu autorzy zachęcają, by owa solidarność była podtrzymywana przez nadzieję, którą powinni odkryć i pielęgnować w sobie wszyscy chrześcijanie i ludzie dobrej woli. "" Wszyscy chrześcijanie są wezwani do współpracy i współdziałania z wyznawcami innych tradycji religijnych, aby wypełnić naszą nadzieję na zjednoczony świat, oparty na sprawiedliwości i pokoju. Mówiąc szerzej, jesteśmy wezwani do tego, by stać się mężczyznami i kobietami nadziei, współpracującymi ze wszystkimi osobami dobrej woli na rzecz lepszego świata"" - czytamy w tekście - ""Dziś potrzebujemy uniwersalnych i wspólnych wartości etycznych i duchowych, aby zaszczepić nową nadzieję w zniszczonym pandemią świecie. Pod tym względem religie mogą wnieść cenny wkład w przebudzenie i poprowadzenie ludzkości w budowaniu nowego społeczeństwa.""
REKLAMA
Dokument przypomina, że dla chrześcijan podstawą do budowania międzyreligijnej solidarności jest wiara w Trójjedynego Boga, nadzieja i ufność płynące ze śmierci i zmartwychwstania Chrystusa a także ożywiające Kościół działanie Ducha Świętego. Tekst wzywa do przyjęcia i pielęgnowania konkretnych postaw, m.in. do pokornego kroczenia za Chrystusem i upodabniania się do Niego w miłości i znoszeniu cierpienia; do szacunku względem każdego człowieka, niezależnie od jego sytuacji i stopnia, w jakim jesteśmy w stanie ją pojąć; do współczucia i troski o dobro wspólne; do dialogu i uczenia się od siebie nawzajem; do nieustannego odnawiania; do hojności i darmowości w dawaniu. Postawy te powinny być pielęgnowane w konkretnych działaniach, do których wzywają autorzy publikacji. Te działania, to: dawanie świadectwa wiary wśród poszkodowanych i cierpiących, promowanie kultury włączania, przy jednoczesnym traktowaniu różnorodności kulturowej, jako daru od Boga, umacnianie solidarności poprzez zgłębianie jej duchowych podstaw, większa troska o formację duchową osób konsekrowanych i służących Kościołowi, wspieranie i angażowanie młodych ludzi, tworzenie przestrzeni do międzyreligijnego dialogu, ulepszanie istniejących już form międzyreligijnej solidarności.
""Kiedy otwieramy się na służbę światu zranionemu przez COVID-19 poprzez ekumeniczną i międzyreligijną solidarność, czerpmy siłę z przykładu tego, za którym podążamy: Jezusa Chrystusa. On nie przyszedł, aby mu służono, ale aby służyć (Mt 20,28)"" - zachęcają raz jeszcze autorzy, na zakończenie dokumentu. Cały tekst dostępny jest w jęz. angielskim na stronie Papieskiej Rady ds. Dialogu Międzyreligijnego: pcinterreligious.org","azr (KAI)
/Watykan",,Watykan,https://www.niedziela.pl/artykul/57384/Watykan-powstal-dokument-o-solidarnosci
Jezus jest z nami i dla nas,"Doświadczenie realnego zagrożenia zdrowia, a nawet życia, niepewność, strach i lęk o to, co z nami będzie, pozwalają nam lepiej wczuć się w przeżycia uczniów, którzy szli do Emaus i nie mogli zrozumieć, co się stało z ich Mistrzem w Jerozolimie...","Dopiero gdy Zmartwychwstały do nich dołączył, zaczął wyjaśniać pisma i łamać chleb, a ich serca zaczęły pałać – jak mówi Ewangelia – zmieniło się ich spojrzenie na życie i postawa wobec trudności.
Kolejny rok naszej pracy katechetycznej przychodzi nam rozpoczynać w niecodziennych okolicznościach. Obostrzenia wprowadzone w związku z pandemią COVID-19 odcisnęły piętno na wszystkich dziedzinach życia, także na sferze religijnej.
Restrykcje, które objęły również kościoły, odsłoniły prawdę o naszej pobożności. Zdyspensowani od niedzielnych praktyk religijnych, z konieczności zostaliśmy przed telewizorami, komputerami, tabletami i odbiornikami radiowymi. Pewna grupa katolików ucieszyła się z akcji #zostań w domu i poczuła ulgę z racji zwolnienia z obowiązku uczestniczenia w niedzielnej Eucharystii, ale jestem przekonany, że dużo więcej było takich osób, które po Liturgii przeżytej przed telewizorem, czuły niedosyt. Przecież oglądanie transmisji w mediach jest jedynie namiastką spotkania z żywym Bogiem, który przychodzi do człowieka w sakramentach w sposób realny i rzeczywisty, a przyjęcie komunii duchowej nie równa się przyjęciu Komunii św. w czasie obrzędów komunii przeżywanych podczas fizycznej obecności w kościele.
W tym kontekście opatrznościowym staje się fakt, iż od grudnia ubiegłego roku zaczęliśmy realizować w kościołach w Polsce trzyletni program duszpasterski, który w całości dotyczy Eucharystii i ma na celu odnowienie naszej pobożności eucharystycznej. Kościół nieustannie podejmuje w swoim nauczaniu temat Eucharystii, bo jak to wyraził św. Jan Paweł II w pierwszych słowach adhortacji o Eucharystii: „Kościół żyje dzięki Eucharystii”.
W związku z powyższym w obecnej sytuacji pandemii, myśląc o tym, co najważniejsze, jako odpowiedzialni za religijne wychowanie młodego pokolenia, w kolejnym roku permanentnej formacji katechetów chcemy podjąć temat: „Jezus jest z nami i dla nas w Eucharystii”. Będzie on nas prowadził przez ten najbliższy rok, który rozpoczynamy uroczystą inauguracją. Jej główne punkty to: Msza św. oraz wykład inauguracyjny: „Eucharystia – uczestnictwo i celebracja”, wygłoszony przez ks. dr. hab. Romana Buchtę.
REKLAMA
Kolejnym istotnym wydarzeniem z punktu widzenia formacji katechetów są rekolekcje, które również podejmą temat duchowości eucharystycznej. Ze względu na panujące warunki zostaną one przeprowadzone w październiku w systemie nauczania hybrydowego, na który złożą się konferencje duchowe on-line i materiały do indywidualnej pracy, a także przystąpienie katechety do sakramentu pokuty oraz udział w nabożeństwie różańcowym i Mszy św. w kościele parafialnym.
Ważnym spotkaniem będzie także dzień pastoralny, który jest planowany na 17 października. Jego tematyka będzie dotyczyła mediów, szczególnie tych, które są narzędziami w naszej codziennej posłudze w diecezji, a okazją jest 25-lecie Niedzieli Podlaskiej.
U progu nowego roku katechetycznego i szkolnego niech słowa zaproszenia apostołów skierowane do Jezusa: „Zostań z nami Panie” staną się treścią naszej modlitwy. Życzę katechetom, uczniom i ich rodzicom, a także sobie, pogłębienia duchowości eucharystycznej. Niech udział w Eucharystii będzie dla nas doświadczeniem spotkania z żyjącym Jezusem, który jest z nami i dla nas.",Ks. Krzysztof Mielnicki dyrektor Wydziału Katechezy i Szkolnictwa Katolickiego Kurii Diecezjalnej w Drohiczynie,https://www.niedziela.pl/numer/2020/35,katecheza,https://www.niedziela.pl/artykul/149611/nd/Jezus-jest-z%C2%A0nami-i%C2%A0dla-nas
Obserwator,25 kwietnia po godzinie 21 do wrocławskiego okna życia trafił kilkumiesięczny chłopczyk.,"POLITYKA POLSKA
Nieoczekiwana zmiana miejsc
Zamiast rekonstrukcji jesienią, w polskim rządzie już latem zaczęły się roszady. Odejście z pracy – w ciągu kilku dni – dwóch ministrów i dwóch wiceministrów może nie byłoby takie dziwne, gdyby nie fakt, że kierowali oni newralgicznymi dziś resortami. To nie jest normalne, że w czasie, gdy w Polsce najpewniej zaczyna się nowa fala epidemii COVID-19, odchodzą minister zdrowia i jego zastępca. W chwili, gdy na sąsiedniej Białorusi dochodzi do buntu, za pracę dziękuje szef polskiej dyplomacji. W przerwie między dymisjami rzecznik rządzącego PiS zdążył oświadczyć, że nie ma mowy o żadnej ucieczce. A jednak... I Łukasz Szumowski, odchodzący szef resortu zdrowia, i Jacek Czaputowicz, który porzucił szefowanie dyplomacją, uważani byli za niezłych ministrów, ale obydwu zaliczano do grona tych, których rekonstrukcja nie ominie. Uprzedzili ruchy, zachowali niezłą pozycję wyjściową do dalszych karier w polityce lub obok niej. Zmusili do szybkiego działania premiera Mateusza Morawieckiego i jego otoczenie. Jeszcze zanim pojawiły się tzw. pogłębione komentarze o fali rezygnacji, już przedstawiono nam ich dwóch następców. I o ile nowy minister zdrowia – dotychczasowy szef NFZ Adam Niedzielski mógł wzbudzić kontrowersje tylko tym, że nie jest lekarzem jak jego poprzednicy, lecz menedżerem, o tyle sylwetka przyszłego szefa MSZ rozgrzała konta na Facebooku, Twitterze oraz media elektroniczne i papierowe. To Zbigniew Rau, wykładowca akademicki, były wojewoda łódzki, a obecnie szef sejmowej Komisji Spraw Zagranicznych, znany z twardych opinii. Internet przypomniał szczególnie jedną z nich, dotyczącą „cywilizacji śmierci”, której składowymi są nowinki forsowane w krajach Zachodu, m.in. małżeństwa homoseksualne, prawo do adopcji dzieci, umowność płci, eutanazja czy aborcja. Zapowiadają się ciekawe czasy w polskiej dyplomacji. Nawet nieżyczliwi przyznali, że Rau nie jest postacią mierną i tuzinkową.
REKLAMA
Wojciech Dudkiewicz
BIAŁORUŚ
Smak wolności w Grodnie
Dlaczego Alaksandr Łukaszenka, dyktator Białorusi, nakazał przeniesienie wojska, m.in. Brygady Sił Operacji Specjalnych, pod polską granicę? Nie dlatego, że Zachód chce oderwać ten rejon – jak życzy sobie batka. Oto w Grodnie działy się niespotykane rzeczy, a miasto nad Niemnem stało się wzorem dla innych zbuntowanych ośrodków. Zapanowała tam atmosfera, jakby krajem już nie rządził Łukaszenka. Władze miejskie Grodna wydały oświadczenie, w którym odpowiedziały na postulaty Swiatłany Cichanouskiej – kontrkandydatki Łukaszenki w niedawnych wyborach, związków zawodowych i partii politycznych. Zaproszono przeciwników reżimu do rozmów i powołano Radę Porozumienia Społecznego. Lokalne władze pozwoliły też na legalne protesty w centralnych częściach miasta. Zaoferowały wsparcie medyczne, techniczne i informacyjne protestującym. Nie dość na tym – urząd spraw wewnętrznych obwodu grodzieńskiego przeprosił za brutalne pacyfikacje pokojowych demonstracji, a władze miejskie Grodna zabroniły zwalniać strajkujących pracowników. Nie wiemy, jak zakończy się białoruski bunt wolnościowy, ale nic już tam nie będzie takie samo. A na pewno nie w Grodnie.
j.k.
PAPIEŻ DO POLAKÓW
Bądźcie hojni
Do hojności wobec najuboższych Polaków zachęcał papież Franciszek. W pozdrowieniach podczas audiencji ogólnej papież przekonywał też do hojnego poświęcania czasu na modlitwę i formację chrześcijańską, aby stawać się wiernymi uczniami Chrystusa oraz wzrastać w duchu braterskiej solidarności. – Serdecznie pozdrawiam wszystkich Polaków. Drodzy bracia i siostry, jednoczę się duchowo z tymi wszystkimi, którzy podejmują różnorakie inicjatywy duchowe, naukowe i społeczne w celu ograniczenia skutków pandemii w społeczeństwach i wyjścia naprzeciw życiowym potrzebom chorych oraz ich rodzin – podkreślił papież. – Proszę was, bądźcie hojni i nie zapominajcie o potrzebach najuboższych, samotnych, zwłaszcza starszych i chorych.
REKLAMA
j.k.
WATYKAN
Czysta maryjność
„Pobożność maryjna jest dziedzictwem religijno-kulturowym, które należy zachować w oryginalnej czystości” – napisał papież Franciszek w przesłaniu do Papieskiej Międzynarodowej Akademii Mariologicznej, w związku z planowaną na 18 września konferencją na temat powiązań religijności i przestępczości. Franciszek zaapelował o wyzwolenie pobożności maryjnej z „dodatków, władzy czy uwarunkowań, które nie spełniają ewangelicznych kryteriów sprawiedliwości, wolności, uczciwości i solidarności”. Jak tłumaczą włoscy katoliccy publicyści, przesłanie dotyczy wykorzystywania wydarzeń religijnych przez kręgi przestępcze. Chodzi zwłaszcza o procesje i odpusty, gdzie manifestuje się swoją obecność na jakimś terytorium, oraz gdy wykorzystując pobożność ludową, chce się zyskać aprobatę społeczeństwa.
Media donosiły o „ukłonach” figur Matki Bożej czy świętego patrona przed domem szefa lokalnej mafii, będące znakiem hołdu i potwierdzeniem jego władzy. W tym kontekście papież podkreślił, że styl pobożności maryjnej musi być zgodny z orędziem ewangelicznym i nauczaniem Kościoła. Franciszek zwrócił się do wspólnot lokalnych, by czuwały nad właściwym przebiegiem świąt patronalnych, a poszczególni wierni przyjmowali postawy, które wykluczają fałszywą religijność, a krzewią wiarę właściwie rozumianą i przeżywaną.
j.k.
WASZYNGTON
Ataki na katolików
Senator John Kennedy wezwał prokuratora generalnego USA do zwiększenia wysiłków w walce z antykatolickim wandalizmem. „Bezczeszczenie katolickich świątyń i niszczenie mienia musi się wreszcie skończyć w kraju, który uważa się za ojczyznę wolności” – napisał. W ostatnich miesiącach w USA doszło do ataków na chrześcijańskie miejsca kultu. W ramach protestów przeciwko przemocy policji i rasizmowi zdewastowano kilkanaście posągów świętych i bohaterów narodowych. Podpalono zabytkową misję św. Junipera Serry i podłożono ogień pod kościół na Florydzie, gdzie trwały przygotowania do Mszy św. Zanotowano też wiele incydentów, których nie da się powiązać z ruchem Black Lives Matter. – Trzeba zatrzymać tę przemoc – apelował Kennedy. – Atakowani są nawet chrześcijanie, którzy uciekli z Bliskiego Wschodu, aby uniknąć prześladowań – podkreślił senator. Ojcowie założyciele Ameryki wierzyli, że wolność religijna jest niezbędna dla powstania narodu, dlatego zapewnili jej ochronę. – Nie możemy pozwolić, aby garstka ludzi zniszczyła jeden z najważniejszych fundamentów naszego kraju – zaznaczył Kennedy.
REKLAMA
j.k.
CYKL KATECHEZ
Lekarstwo na wirusa
Kryzys związany z COVID-19 pogłębił nierówności i dyskryminację ubogich – podkreślił papież Franciszek podczas audiencji ogólnej w kolejnej z cyklu katechez poświęconych wyzwaniom stawianym przed ludzkością przez pandemię COVID-19. – Z jednej strony należy znaleźć lekarstwo na koronawirusa, który rzuca świat na kolana, a z drugiej – należy uleczyć świat z wielkiego wirusa niesprawiedliwości społecznej, nierównych szans oraz marginalizacji i wykluczenia – zwrócił uwagę. – Pandemia oznacza kryzys, a z kryzysu wychodzimy lepsi lub gorsi. Powinniśmy wyjść lepsi, aby naprawić niesprawiedliwości społeczne i powstrzymać degradację środowiska. Dziś mamy szansę zbudować coś nowego. Możemy np. rozwijać gospodarkę opartą na integralnym rozwoju ubogich. Powinna ona tworzyć godne miejsca pracy i przynosić korzyści zwykłym ludziom. Należałoby w ten sposób myśleć o gospodarce, aby jej centrum stanowili ludzie ubodzy, a nie zysk za wszelką cenę – stwierdził papież.
j.k.
Z Twittera papieża Franciszka
Wśród wielu rzeczy, które przemijają, Pan chce nam przypomnieć tę, która pozostanie na zawsze: miłość, ponieważ „Bóg jest miłością”.
DOBRY FILM
„Zieja” w kinach
Film Zieja. Nie zabijaj nigdy nikogo Roberta Glińskiego będzie można zobaczyć w kinach od 28 sierpnia. Premierę, która miała się odbyć w połowie marca, odwołano ze względu na wybuch epidemii COVID-19. Ksiądz Jan Zieja brał udział w największych wydarzeniach XX wieku. Widział wydarzenia rewolucji 1905 r., brał udział w wojnie polsko-bolszewickiej i kampanii wrześniowej. Był kapelanem Komendy Głównej Armii Krajowej, Szarych Szeregów, a w Powstaniu Warszawskim – słynnego pułku AK „Baszta”. W czasach PRL był współtwórcą Komitetu Obrony Robotników. Na tle historycznych wydarzeń w filmie pokazano postać niezwykłego księdza, prawdziwego „szaleńca Bożego”. W roli ks. Jana Ziei wystąpił Andrzej Seweryn.
REKLAMA
w.d.
ROSJA
Otruli – nie otruli?
Nawet jeśli stało się tak, jak informuje lekarz naczelny szpitala w Omsku, mianowicie, że Aleksiej Nawalny, lider opozycji w Rosji, nie został otruty, lecz „wystąpiło u niego naruszenie metabolizmu, które mogło zostać wywołane raptownym spadkiem poziomu cukru we krwi, a ten spadek spowodował utratę przytomności...”, to kto w to uwierzy? Nikt, zwłaszcza że lekarze nie chcieli dopuścić do niego żony, kolegów z zagranicy i nie godzili się na przetransportowanie go na Zachód. Dawniej bolszewicy, potem Sowieci, a dziś Rosjanie, którzy przejęli ich spuściznę, na tę niewiarę zapracowali. Kiedyś robiono to dyskretniej, dziś truje się w otwarty sposób, np. umieszczając truciznę w herbacie. Tak otruto dziennikarkę Annę Politkowską. Inne, głośne nazwiska trutych to m.in. Aleksander Litwinienko, Lew Rebet, Stepan Bandera, Wiktor Juszczenko i wreszcie zbiegły agent Siergiej Skripal, który przeżył kontakt z nowiczokiem, trującym środkiem. Nawalny miał zostać otruty podczas pobytu w Tomsku. Jest w stanie śpiączki, podpięty do respiratora w berlińskiej klinice Charité.
w.d.
MALI
Pucz po puczu
Prezydent Ibrahim Boubacar Keita, obalony w puczu wojskowym, zrezygnował ze stanowiska. – Część żołnierzy zdecydowała zakończyć moje rządy, nie mam wyboru. Nie chcę rozlewu krwi – powiedział w wystąpieniu nadawanym z bazy wojskowej, gdzie znalazł się po aresztowaniu. Jak odnotowali reporterzy w stolicy Bamako, puczowi towarzyszyła powszechna radość mieszkańców. Od miesięcy demonstrowano przeciw władzom, zarzucając im korupcję, a prezydentowi – nieumiejętne zarządzanie gospodarką i niezdolność do uporania się z zagrożeniem ze strony islamskich dżihadystów na północy i w środku kraju. Detonatorem stały się krążące w internecie nagrania syna prezydenta, bawiącego się na luksusowym jachcie w czasie, gdy kraj pogrążał się w chaosie wywołanym pandemią i trwającą wojną domową. Keita był prezydentem przez 7 lat. Dzień po jego obaleniu w mediach pojawił się płk Assimi Goita, przywódca puczystów. Zapowiedział, że zamierza doprowadzić do cywilnej transformacji politycznej i rozpisania „w rozsądnym terminie” wyborów.
REKLAMA
w.d.
USA
Osobliwa nominacja
Przyjęcie przez senator Kamalę Harris nominacji na wiceprezydenta spowodowało, że znajdzie się ona w księdze amerykańskich politycznych osobliwości. Została pierwszą Afroamerykanką, a jednocześnie pierwszą kobietą z południowoazjatyckimi korzeniami (jej matka pochodziła z Indii), która została nominowana przez jedną z dwóch największych amerykańskich partii. W przemówieniu Harris odwoływała się do kobiet, młodych Amerykanów i przedstawicieli mniejszości rasowych w USA. Zaatakowała w nim Donalda Trumpa, mówiąc, że brak jego przywództwa kosztował życie wielu Amerykanów, a inni stracili przez niego środki do życia. Kandydatka na wiceprezydenta mówiła także, że „po latach nasze dzieci i nasze wnuki spojrzą nam w oczy i spytają: gdzie wtedy byliście?...”.
w.d.
USA-CHINY
Efekt Czarnobyla
Z raportu amerykańskiego wywiadu, do którego dotarli dziennikarze New York Timesa, wynika, że władze chińskiego miasta Wuhan i prowincji Hubei ukrywały przed Pekinem pełne informacje o rozwoju epidemii COVID-19. To tam jesienią ubiegłego roku zdiagnozowano pierwsze na świecie zakażenia. Zatajanie informacji miało trwać tygodniami. Lokalne władze miały się obawiać negatywnych konsekwencji ze strony Pekinu. Potem, gdy informacje ujrzały światło dzienne, za zatajanie wzięli się – co od dawna utrzymuje Donald Trump i jego administracja – wyżsi urzędnicy. Ci, na których powołał się New York Times, zatajanie informacji przez władze Wuhan i prowincji Hubei nazywali „efektem Czarnobyla”. Lokalne władze unikały informowania władz centralnych o katastrofie, aż było za późno.
REKLAMA
j.k.
HISZPANIA-ZEA
Król się znalazł
Hiszpański dwór królewski potwierdził, że były monarcha tego kraju, Juan Carlos Burbon, przebywa w Zjednoczonych Emiratach Arabskich. Miejsce pobytu ojca obecnego króla było w ostatnich dniach przedmiotem licznych spekulacji. Gdy na początku sierpnia w liście do syna Juan Carlos wyjaśnił, że udaje się na emigrację, aby ułatwić mu sprawowanie urzędu głowy państwa, nie było wiadomo, dokąd wyjechał. W liście przypomniał o reperkusjach dotyczących wydarzeń z jego prywatnego życia, nawiązał m.in. do kierowanych wobec niego zarzutów korupcyjnych. Madrycki konserwatywny dziennik ABC napisał, że zamieszkał on w pięciogwiazdkowym hotelu Emirates Palace w Abu Zabi.
j.k.
JĘZYK POLSKI
Bez Murzyna
Opinia na temat słowa „Murzyn” eksperta Rady Języka Polskiego przy Prezydium Polskiej Akademii Nauk (RJP) dr. hab. Marka Łazińskiego, prof. UW, może zaskakiwać. Stwierdził on, że jest to słowo nacechowane pejoratywnie i należy go unikać w przestrzeni publicznej. Według dr. hab. Łazińskiego, słowo „Murzyn” zmieniło swój charakter. Niegdyś było neutralne, ale dziś jest obarczone złymi skojarzeniami i archaiczne. Wskazał kilka przyczyn stopniowej jego pejoratywizacji. We wszystkich językach świata zachodniego określenia osób czarnoskórych, podstawowe w epoce niewolnictwa, ustępują nazwom nowszym. Słowo „Murzyn” obrosło wyjątkowo silną i obraźliwą frazeologią, np. „sto lat za Murzynami”. Czarno- i ciemnoskórzy Polacy, przybyli z Afryki w pierwszym lub drugim pokoleniu, oraz mieszkający czasowo w Polsce czarnoskórzy Amerykanie, w zdecydowanej większości traktują to słowo jako obraźliwe. Wreszcie, co dla dr. Łazińskiego jest najważniejsze, w wielu kontekstach słowo „Murzyn” było i jest używane niepotrzebnie. Nie określa narodowości ani pochodzenia geograficznego, tylko kolor skóry, a to, podobnie jak kolor włosów, wzrost czy typ figury, nie musi być istotne w opisie człowieka. – Używajmy słowa „Murzyn” jedynie na prawach historycznego cytatu – zaleca. Do czasu zatwierdzenia tej opinii przez posiedzenie plenarne RJP nie jest to oficjalne stanowisko Rady.
REKLAMA
j.k.
DIETA POLAKÓW
Bez mięsa
Czy to nowy trend, czy tylko odchylenie w statystykach – jeszcze nie wiemy. Jak wynika z danych Głównego Urzędu Statystycznego, Polacy w minionym roku spożyli o ponad 2% mniej mięsa. Jego spożycie w 2019 r. wyniosło 61 kg. Jeszcze rok wcześniej statystyczny Polak zjadł go 62,4 kg. To spadek o 2,25%.
Już dwa lata temu informowano o tym, że ponad połowa Polaków deklaruje ograniczenie spożycia mięsa na rzecz produktów roślinnych. Jak jednak wskazują dane GUS, deklaracje Polaków mają przełożenie na ich zwyczaje żywieniowe. Taki spadek spożycia mięsa na osobę w 2019 r. może być realnym zwiastunem zmieniających się norm społecznych. Ograniczenie spożycia mięsa może wynikać z dużo większej w ostatnim czasie dostępności produktów, które zastępują w diecie produkty odzwierzęce.
j.k.
BIAŁYSTOK
Tolerancja dla swoich
Rozwieszenie przez grupę „Milcząca Większość” w kilku miejscach w Białymstoku banerów sprzeciwiających się ideologii LGBT nie spodobało się Tadeuszowi Truskolaskiemu, prezydentowi miasta i aktywiście PO w jednej osobie. To nie on próbował zerwać po paru godzinach jeden z banerów, ale to on zapowiedział walkę z grupą i jej działaniami. Na banerach znalazły się takie hasła, jak: „Dewiacje nie przejdą”, „Zło dobrem zwyciężaj”, „Wiara leczy frustracje” czy „Białystok przeciw zgorszeniom”. „W związku z pojawieniem się w Białymstoku billboardów «Milczącej Większości», skieruję do prokuratury zawiadomienie o możliwości popełnienia przez ich autorów przestępstwa, w związku z mową nienawiści” – oświadczył za pośrednictwem Twittera Truskolaski. Członkowie „Milczącej Większości” wydali swoje oświadczenie, w którym skarżą się, że w mediach społecznościowych rozpoczęto przeciwko nim kampanię nienawiści, nazywając ich m.in. faszystami i homofobami. Inne epitety były niecenzuralne. Przypominają też, że Truskolaski niedawno gorąco bronił prawa środowisk homoseksualnych do manifestowania swoich poglądów i wzywał do tolerancji.
w.d.
WŁOCHY
Z wina żel
Producenci wina musieli przerobić zawartość 70 mln butelek tego trunku na żel do dezynfekcji rąk. Pandemia COVID-19 radykalnie zmniejszyła popyt i w efekcie sprzedaż, a w piwnicach trzeba zrobić miejsce na wino z tegorocznych, bardzo obiecujących zbiorów. Według wstępnych szacunków, w tym roku wytworzonych będzie ok. 45 mln hektolitrów wina. Winiarze są na etapie dokonywania bolesnego wyboru, które ze zgromadzonych win przerobić na żel. Najpewniej będą to głównie wina klasy DOC – Denominazione di origine controllata (kontrolowane oznaczenie pochodzenia). Wina tej klasy nie mogą być sprzedawane w pojemnikach o pojemności większej niż 5 litrów.
j.k.",,https://www.niedziela.pl/numer/2020/35,Watykan,https://www.niedziela.pl/artykul/149546/nd/Obserwator
Indie: Kościół leczy za darmo chorych na koronawirusa,"W Indiach otwarto pierwszy ośrodek leczenia przeznaczony wyłącznie dla pacjentów chorych na koronawirusa. Działa on w ramach St John’s Medical College Hospital, największego z czterech katolickich szpitali w archidiecezji Bangalore. Centrum dysponuje 400 łóżkami i nowoczesnym sprzętem medycznym.","Przyjmowani są do niego nie tylko katolicy, ale także hinduiści i muzułmanie. „Płacą tylko ci, których na to stać. Resztą opiekujemy się za darmo. Uzyskaliśmy niewielkie subwencje od rządu, ale główny ciężar prowadzenia centrum oparty jest na hojności darczyńców” – wyjaśnił abp Peter Machado.
Ordynariusz Bangalore podkreślił, że celem placówki jest także przywracanie godności pacjentom z COVID-19, którzy w Indiach są często piętnowani, a nawet atakowani fizycznie.
„To ogromny problem w Indiach, że czasem ciała zmarłych na COVID-19 pozostają w kostnicach i nikt się po nie nie zgłasza. Ludzie się boją, nie chcą grzebać zmarłych, nie pomagają ich rodzinom. Dlatego zorganizowaliśmy wolontariat złożony z ponad stu młodych ludzi, nie tylko katolików, ale także z hinduistów i muzułmanów, którzy pomagają grzebać zmarłych, opiekują się rodzinami hospitalizowanych i karmią chorych. Pandemia jest dobrą okazją, aby pozbyć się uprzedzeń wobec przedstawicieli innych religii. Musimy trzymać się razem, pomagać sobie, zapomnieć o podziałach i dostrzegać w każdym potrzebującym człowieka. Zarówno hinduiści jak i muzułmanie doceniają pomoc w leczeniu chorych na koronawirusa, jaką oferujemy, co tworzy przestrzeń do spotkania i dialogu, pomaga być razem nie tylko w chwilach radosnych, ale i w czasie smutku, a nawet śmierci“ - powiedział abp Machado.
REKLAMA
Zdaniem dyrektora nowego centrum w pracy z chorymi najbardziej przeszkadzają media, które nakręcają atmosferę strachu. „To przez nie wielu boi się pomagać i traci wrażliwość na cierpienie. Stąd chorzy muszą albo bardzo dużo zapłacić za opiekę, albo szukać pomocy w publicznych szpitalach prowadzonych przez rząd, w których jakość usług jest słaba” – uważa ks. Paul Parathazham.
Indie są obecnie jednym z najbardziej dotkniętych przez pandemię krajów świata. Ministerstwo zdrowia podało, że liczba zakażonych od początku epidemii wzrosła już do ponad 3 mln. Dziennie przybywa tam prawie 60 tys. nowych przypadków.","Łukasz Sośniak SJ
/vaticannews.va
/Bangalore (KAI)",https://www.niedziela.pl/numer/2019/51,Indie,https://www.niedziela.pl/artykul/57261/Indie-Kosciol-leczy-za-darmo-chorych-na
"Bóg buduje swój Kościół z ludźmi, którzy są jak piasek! - abp Ryś do pielgrzymów:",Mszą świętą w parafii pw. Narodzenia Najświętszej Maryi Panny w Łękawie rozpoczął się trzeci dzień łódzkiego pielgrzymowania na Jasną Górę. Z uwagi na sytuację związaną z pandemią koronawirusa Covid-19 pielgrzymi przyjechali bezpośrednio przed liturgią z Łodzi do Łękawy dwoma autokarami.,"W czasie liturgii celebrowanej przez księży przewodników, którym przewodniczył metropolita łódzki, łódzki pasterz mówił o Kościele, który budowany jest na Piotrowej Skale, z piasku - jakim są wierni Kościoła. - Bóg buduje swój Kościół z ludźmi, którzy są jak piasek, ale on ich czyni skałą. Zachwyćcie się tym, jak Bóg buduje swój Kościół. Nie gorszcie się tym! Wtedy Pan Was użyje do budowy tego Kościoła szanując wszystko to, co dobre w was, dając wam tyle łaski, że będziecie zdumieni tym, czego Bóg w was dokonuje. Oddajcie się Mu na tę pracę, na tę służbę w takim poczuciu, że nikt z was nie zasłużył, że to jest niesłychane miłosierdzie Boga, że potrafi nas używać do budowy Kościoła mimo naszych grzechów, mimo naszej głupoty, mimo naszego niezrozumienia. Bóg buduje swój Kościół mocą miłosierdzia. – podkreślił kaznodzieja.
- Nie dlatego Piotr jest fundamentem Kościoła, że jest genialny, że jest święty, że jest mądry, i dlatego, że zobowiązał Jezusa Chrystusa do tego, by uczynił Go pierwszym spośród apostołów. To jest łaska, to są dary, to jest największe możliwe zgorszenie. – podkreślił kaznodzieja. Następnie przywołując postać wielkiego katolickiego teologa Hansa Ursa von Balthazara powiedział - to jest największe zgorszenie, gdy grzesznik rości sobie tytuł do nieomylności. Tylko Piotr nie rości sobie tytułu do nieomylności. W nim nie ma nic takiego, by mógł być nieomylny. Jest bardzo omylny, ale jest nieomylny gdy Bóg mu to daje, gdy ma moc Jezusa Chrystusa, to jest jego charyzmat, to jest jego powołanie w Kościele. Bóg na Nim buduje Kościół czyniąc skałami. – dodał hierarcha.
Po zakończeniu Eucharystii pątnicy – podobnie jak w dniu wczorajszym – wyruszyli w dwóch grupach na pielgrzymkowy szlak. Dziś przed pielgrzymami dystans około 40 km., który zakończy nabożeństwo wieczorne w kościele parafialnym w Brzeźnicy Starej o godz. 17.00.",Ks. Paweł Kłys,,abp Grzegorz Ryś,https://www.niedziela.pl/artykul/57228/Bog-buduje-swoj-Kosciol-z-ludzmi-ktorzy
Kościół w USA tworzy most solidarności z Afryką,"Każdego roku, w lipcu i sierpniu, Kościół w Stanach Zjednoczonych organizuje na poziomie diecezjalnym oraz online zbiórkę, która tworzy następnie „Fundusz solidarności duszpasterskiej z Kościołem w Afryce”.","W roku 2019 udzielił on wsparcia 101 programom, szczególnie dotyczących młodych, szkół katolickich, formacji duchowieństwa oraz świeckich, a także promocji pokoju w strefach konfliktów. Przekazano kwotę prawie 2,5 mln dolarów.
„W Afryce kontynuujemy pomoc w znaczącym wzroście Kościoła powszechnego, wyrażającym się w licznych powołaniach do kapłaństwa i życia konsekrowanego, połączonych z ogromną energią i entuzjazmem młodych” – podkreślił w wypowiedzi dla Radia Watykańskiego kard. Joseph Tobin. Dodał, że w wielu krajach afrykańskich Kościół nie posiada wystarczających środków, aby zaspokoić potrzeby duszpasterskie na polu formacji młodych, katechezy i wsparcia seminariów. Dodatkowo Kościół na Czarnym Lądzie zmaga się dzisiaj z rosnącymi potrzebami w zakresie ochrony zdrowia i ekonomii spowodowanymi pandemią COVID-19. Dlatego pomoc Funduszu solidarności jest dodatkowo bardziej nagląca. Inicjatywa, która zrodziła się w 2004 roku w ciągu minionych lat zrodziła wiele dobra.","Krzysztof Ołdakowski SJ
/vaticannews
/Newark (KAI)",,Kościół,https://www.niedziela.pl/artykul/57180/Kosciol-w-USA-tworzy-most-solidarnosci-z
"Abp Ryś: księża idą po to, żeby przestali mieszkać za kratą","- Bóg nas zabiera w drogę i to jest prawda o pielgrzymce. Ta prawda dotyczy tych, którzy mają szczęście iść fizycznie – biorąc udział w tej drodze, ale i dotyczy nas wszystkich jako Kościoła, bo pielgrzymka jest wydarzeniem w życiu całego Kościoła. Ufam, że w jakiejś mierze cały łódzki Kościół w tym wydarzeniu uczestniczy. Od tego bardzo wiele zależy. – mówił metropolita łódzki abp Grzegorz Ryś.","Dziś z samego rana - Mszą świętą celebrowaną przez metropolitę łódzkiego w Sanktuarium Matki Boskiej Zwycięskiej w Łodzi - rozpoczęła się 95. Piesza Pielgrzymka Łódzka na Jasną Górę, której hasłem jest: JEDEN DUCH, JEDNO SERCE.
Pomimo trwającej wciąż pandemii koronawirusa covid-19 Archidiecezja Łódzka nie zrezygnowała z trwającej nieprzerwanie 95 lat tradycji pielgrzymowania do tronu Królowej Polski na dzień Jej imienin. Dlatego też w tym roku pielgrzymka ma zupełnie inny charakter, ponieważ odbywa się w tzw. reżimie sanitarnym. W dwu grupach pielgrzymuje codziennie w sumie 100 pątników, a posługuje im grupa 50 osób towarzyszących.
W homilii - podczas liturgii rozpoczynającej tegoroczny trud pielgrzymowania - łódzki pasterz wskazał na to, że - pielgrzymka jest czasem, gdzie jest bardzo wiele okazji do służenia sobie wzajemnie i do świadczenia sobie miłości. Pielgrzymka nie jest wykładem – to są ćwiczenia. Ćwiczenia z miłości. – dodał.

PODZIEL SIĘ CYTATEM
REKLAMA
Odwołując się do wydanego niedawno przez Stolicę Apostolską dokumentu na temat parafii – arcybiskup łódzki zauważył, że – byłoby pięknie, gdyby życie w parafii odwzorowywało w jakiejś mierze to, co się dzieje na pielgrzymce. To jest ciekawe, bo zwykle się wydaje, że pielgrzymka jest odskocznią od takiego zwykłego, szarego, życia parafialnego. Możemy się przejść, oderwiemy się od tego, co się dzieje w parafiach. Nie! Ten dokument mówi, popatrzcie na pielgrzymkę, popatrzcie na to, jak Kościół wygląda w pielgrzymowaniu, i spróbujcie coś z tego przenieść w życie parafii. – apelował.
- Po co ja idę na pielgrzymkę? – pytał zebranych metropolita łódzki. – Idę po to, żebyście mogli podejść, niekoniecznie przebijając się przez drzwi kurii. Po co idą księża? Idą po to, żeby przestali wreszcie mieszkać za kratą, na której jest napisane - uwaga zły pies! Możecie podejść do każdego księdza w każdej chwili – dystans jest zupełnie inny, okazuje się, że nie tracimy autorytetu przez to że dystans jest skrócony.

PODZIEL SIĘ CYTATEM
Pielgrzymka pokazuje jakie mogą być relacje, każdy zostaje sobą, każdy zostaje w swojej funkcji, ale nie jesteśmy już porozdzielani w jakiś sposób. A to, co jest najpiękniejsze w pielgrzymce, to liczba ludzi zaangażowanych, właściwie nie ma ludzi nie zaangażowanych. – podkreślił kaznodzieja.
REKLAMA
Po zakończeniu liturgii pątnicy pożegnawszy się z najbliższymi, zmierzeniu temperatury – przez służbę medyczną, oddaniu własnoręcznie podpisanej deklaracji o swoim stanie zdrowia, wyruszyli na pielgrzymi szlak.
- Wyjątkowość tegorocznego pielgrzymowania polega na tym, że idę tylko jeden dzień – jeden odcinek – i nie będę mogła iść całą drogę. – tłumaczy Agnieszka Prusaczyk . – Obok intencji osobistych, są także takie ogólne jak prośba skierowana do Boga o ustanie pandemii koronawirusa, o zdrowie dla chorych i życie wieczne dla ofiar pandemii. – dodaje.
- Dla mnie jest to pierwsza piesza pielgrzymka, gdyż nigdy dotąd nie byłem na pielgrzymce. – tłumaczy Marcin Piotrowski . – Kiedyś sobie obiecałem, że pójdę na Jasną Górę, a teraz Pan Bóg sprawił, że dzięki temu, że można iść jeden dzień, to wreszcie się wybrałem. – podkreśla.
W dniu dzisiejszym uczestnicy pielgrzymki mają do pokonania dystans blisko 30 km. docierając do świątyni w Dłutowie. Tam po wspólnej modlitwie autokarami powrócą do Łodzi. To nowość tegorocznego pielgrzymowania. Z uwagi na pandemię pątnicy nie nocują – jak to było dotychczas - u gospodarzy, ale wracają do swoich domów.",ks. Paweł Kłys,,archidiecezja łódzka,https://www.niedziela.pl/artykul/57166/Abp-Rys-ksieza-ida-po-to-zeby-przestali
Korea Płd.: Prezydent poprosił Kościół katolicki o pomoc w walce z Covid-19,"Prezydent Korei Płd. Mun Dze In spotkał się w czwartek z przywódcami Kościoła katolickiego w tym kraju i poprosił ich o dalszą współpracę w walce z pandemią Covid-19, aby Kościół stał się „wzorem ograniczania zakażeń” – przekazała agencja prasowa Yonhap.","W Korei Płd. udało się opanować lawinowy wzrost zakażeń z przełomu lutego i marca, ale kraj boryka się nowymi skupiskami infekcji, szczególnie na gęsto zaludnionym obszarze metropolitarnym Seulu. Część z tych ognisk związana jest ze zgromadzeniami religijnymi.
Mun, który sam jest katolikiem, podziękował społeczności Kościoła za szybkie działania i współpracę z rządem w wysiłkach na rzecz powstrzymania pierwszej fali koronawirusa pod koniec lutego. Poprosił o ich dalszą pomoc w celu uniknięcia drugiej fali zakażeń.
„Chcę, byście zajęli się sercami ludzi, gnębionymi przez przedłużającą się pandemię Covid-19, abyście dali im odwagę i przywództwo potrzebne, by zjednoczyli się dla bezpieczeństwa” - powiedział Mun.
REKLAMA
W odpowiedzi arcybiskup Seulu kardynał Andrew Yeom zapewnił o współpracy Kościoła w wysiłkach przeciwko wirusowi – przekazał Yonhap, powołując się na kancelarię prezydenta.
W czwartek służby medyczne Korei Płd. zgłosiły 288 nowych zakażeń koronawirusem, w tym 276 infekcji lokalnych. W ciągu ostatniego tygodnia w kraju codziennie potwierdzano ponad 100 nowych zakażeń. Łączny bilans infekcji wzrósł do 16 346, a bilans zgonów do 307 – wynika z danych Koreańskich Centrów Kontroli Chorób (KCDC).
Od piątku w Seulu zakazane będą pikiety i demonstracje z udziałem więcej niż 10 osób – ogłosiły w czwartek władze miasta. Na obszarze stolicy Kościołom i grupom wyznaniowym zabrania się organizacji nabożeństw z osobistym udziałem wiernych.
Andrzej Borowiak (PAP)
anb/ akl/",PAP,https://www.niedziela.pl/numer/2020/14,Korea Płd.,https://www.niedziela.pl/artykul/57133/Korea-Pld-Prezydent-poprosil-Kosciol
W pogoni za świętym,"Mieli wielkie plany na 2020 r., w tym organizację hucznych obchodów z okazji 100. rocznicy urodzin św. Jana Pawła II. Ze względu na pandemię uroczystości się nie odbyły, ale w ich miejsce narodziła się inicjatywa, którą mógł zapoczątkować tylko nasz święty rodak.","Pan Bóg potrafi ze wszystkiego wyprowadzić dobro. Tak było i tu, w parafii Narodzenia Najświętszej Maryi Panny w Zielonkach, która na majowe uroczystości czekała z niecierpliwością. Wybuch COVID-19 unieważnił wszystkie plany. Niezagospodarowana przestrzeń nie została wypełniona narzekaniem, a aktywnością, która przeobraziła się w trwałą inicjatywę spajającą wspólnotę parafialną.
Kilometry dobra
– Kiedy dowiedzieliśmy się, że nie będziemy mogli zrealizować naszych planów, zaczęliśmy naturalnie śledzić internetowe akcje w archidiecezji krakowskiej. Zobaczyliśmy, że duszpasterstwo młodzieży zachęcało do podjęcia wyzwania #wymagamODsiebie – 100km na urodziny JP2. Dołączyliśmy bez wahania – mówi ks. Piotr Płaszcz.
Akcja polegała na pokonaniu w maju, z okazji 100. rocznicy urodzin Ojca Świętego, trasy 100 km podczas biegania, jazdy na rowerze lub na rolkach. Mieszkańcy Zielonek świetnie poradzili sobie z zadaniem. Każde pokonane 100 km przeliczono na 15 zł.
Środki wsparły działalność Fundacji Na Rzecz Dzieci z Chorobą Nowotworową „Wyspy Szczęśliwe”, która w czasie epidemii zapewniała możliwość pobytu rodziców przy dzieciach przebywających na oddziale onkologii w szpitalu w Prokocimiu.
– Jak się później okazało, nasza parafia oraz parafia z Gdańska wiodły prym w wyzwaniu i najbardziej przysłużyły się w zebraniu kilometrów. Nie spodziewaliśmy się takiego wyróżnienia. To była wielka radość – komentuje Anna Sieńko. I dodaje: – Zwieńczeniem akcji było zorganizowanie Drogi Światła w naszej parafii. W urodzinowy wieczór Papieża, 18 maja, wierni podążali ze świecami wokół kościoła, dziękując za dar narodzin Karola Wojtyły. Nabożeństwo transmitowano przez Facebooka, dzięki czemu większość parafian mogła uczestniczyć w tym wydarzeniu.
Integracja i kontemplacja
Po tym sukcesie parafianie postanowili kontynuować spotkania. Wówczas narodził się pomysł stworzenia grupy, która regularnie wyjeżdżałaby w góry i na bliskich sercu Jana Pawła II szlakach rozważała słowa świętego.
REKLAMA
– Każdy z nas mógł przedstawić propozycję nazwy dla tworzącej się wspólnoty – mówi Anna. – I tak narodziło się #WpogoniZaŚwiętymJPII – dodaje ks. Piotr.
Pierwsze wyjście, ostatniego dnia maja, kosztowało wiele energii. 24 osoby w środku nocy ruszyły w kierunku Babiej Góry, by zdążyć na szczyt przed wschodem słońca. Po wielkim wysiłku, zwieńczonym zachwycającymi widokami, piechurzy zeszli do schroniska na Eucharystię. Msza św. w górskich krajobrazach wkrótce stała się tradycją grupy.
– Następnie w 65 osób udaliśmy się na Turbacz, śladami Jana Pawła II. Był z nami proboszcz ks. Tadeusz Kozak, który kiedyś pracował w parafii w Waksmundzie. A stamtąd jest już naprawdę niedaleko w Gorce, dlatego te tereny są ks. Tadeuszowi bliskie – mówi ks. Piotr.
W trakcie jednodniowej wycieczki parafianie z Zielonek nie tylko koncentrowali się na zdobyciu szczytu, ale także podejmowali z ks. Tadeuszem rozmowy o wierze. – Z chęcią słuchałam wypowiedzi księdza proboszcza, wszystkich historii, którymi dzielił się z nami w drodze i na postojach – wyznaje Julia Chrzan, 15-letnia kandydatka do bierzmowania. Jak podkreśla, wspólne wyjazdy są dla niej okazją do odpoczynku i nabrania dystansu do tego, co dzieje się na co dzień.
– Te wycieczki to coś więcej niż miły czas w górach, choć nie ukrywam, że to właśnie ten aspekt przyciągnął mnie do wspólnoty. Poznaję ludzi, od których mogę się wiele nauczyć – mówi Julia.
Górskie wyprawy stanowią też doskonałą przestrzeń do nawiązywania przyjaźni – nawet tych międzypokoleniowych. Pani Zofia, 68-letnia członkini grupy, doświadcza życzliwości ze strony tych najmłodszych. – Dwie 15-latki chyba naprawdę mnie polubiły. Pytały, czy mogą mi mówić „babciu” – wyznaje z uśmiechem pani Zofia. Chętnie dzieli się życiowym doświadczeniem, a także opowieściami związanymi z postacią Karola Wojtyły, który jako kardynał udzielił jej sakramentu bierzmowania. Wspomina: – To było wielkie wydarzenie! Przyjechało mnóstwo młodzieży, bo nie tylko z Zielonek, ale i z Bibic, Toń i Witkowic. Zebraliśmy się wokół kościółka. To nie był ostatni raz, kiedy widzieliśmy kard. Wojtyłę. Bardzo często nas odwiedzał! Jak dodaje parafianka, kult św. Jana Pawła II był żywy jeszcze długo po śmierci Papieża. Wierni w pierwsze soboty miesiąca uczestniczyli w „Wieczorkach Jana Pawła II”. Powstanie nowej grupy, której patronuje święty rodak, tym bardziej stało się powodem do radości.
REKLAMA
Ekstremalnie
„Jak, kochani, myślicie, co można zrobić w ciągu 16 godzin? Samochodem pokonać trasę Zielonki-Paryż... Na rowerze dojechać bez przerw z Zielonek do Warszawy... A może pieszo przejść Ekstremalną Drogę Krzyżową z Łazan do Kalwarii Zebrzydowskiej?”. Tak brzmią pierwsze zdania postu opublikowanego niedawno na facebookowej stronie parafii. 5 sierpnia 26 śmiałków wyruszyło na nocną wyprawę do tronu Matki Bożej Kalwaryjskiej, drogą prowadzącą przez lasy, łąki i bagna.
Najmłodsza uczestniczka pielgrzymki miała 15 lat, najstarsza – 68! Każdy pielgrzym wędrował z pytaniem w sercu i intencjami powierzonymi przez bliskich i przyjaciół. Pani Zofia całą trasę niosła półmetrowy drewniany krzyż, pamiątkę po zmarłym mężu, kalwaryjskim przewodniku.
– W pamięci utkwił mi moment, w którym po wielu przygodach w końcu dotarliśmy na miejsce. Ubłoceni, zmęczeni, ale szczęśliwi. Nie mogłam w to uwierzyć! Myślę, że wszyscy byliśmy zaskoczeni tym, że nam się udało – wyznaje 15-letnia Wiktoria Prochal. Parafianie planują już kolejną Ekstremalną Drogę Krzyżową, tym razem w okresie Wielkiego Postu.
– Ta grupa nas jednoczy. Cała idea zrodziła się bardzo spontanicznie… Przez wstawiennictwo św. Jana Pawła II. Szybko przerodziliśmy się w prawie 100-osobową wspólnotę. To wielkie świadectwo. Czas pandemii pokazał, iż siedzenie w domach zwyczajnie nam nie służy i musimy się ruszyć! #RuszSię to hasło naszego wakacyjnego programu – propozycji dla wszystkich parafian, bez względu na wiek. Zamiast siedzieć w domu, wychodzimy i pokazujemy, że Kościół może być wszędzie. Bo Kościół to my! – podsumowuje Ania.",Anna Bandura,https://www.niedziela.pl/numer/2020/34,turystyka,https://www.niedziela.pl/artykul/149502/nd/W-pogoni-za-swietym
Negocjacje o wolności i jedności,"„My ich nie szukamy, to oni przychodzą do nas z własnej inicjatywy – opowiada abp Paul Desfarges SJ, przewodniczący Konferencji Episkopatu Afryki Północnej. – Jeden po drugim. Przychodzą, bo sami szukają, rozwijają się duchowo. Wielu z nich, naprawdę wielu z nich, miało jakiś sen, wizję, która wstrząsnęła ich życiem. I to po tym wydarzeniu przychodzą i pukają do drzwi Kościoła”.","Rosjanie, a dokładnie rosyjski prezydent pochwalił się, że jego państwo ma już szczepionkę na COVID-19. Sprawa jest nieco podejrzana, bo uczeni z Moskwy nie opublikowali żadnych wyników badań, a prace nad specyfikiem owiane były przez cały czas tajemnicą. W każdym razie nie zanosi się na to, aby ktoś chciał kupować szczepionkę od naszego wschodniego sąsiada. Nie zmienia to jednak faktu, że cały świat czeka na panaceum, a ostatni przyrost liczby zachorowań – nie tylko w Polsce, ale w większości krajów świata – jeszcze bardziej to oczekiwanie wzmógł. Czekamy z utęsknieniem na moment, kiedy będziemy mogli zrzucić uwierające pęta tzw. nowej normalności i wrócić do tego, co znamy z 2019 r. Tyle że niekoniecznie musi być to taki sam świat. Wiele rzeczy zostanie pewnie przewartościowanych. Być może zmieni się także balans sił w światowym przywództwie. Aspirują do niego, i to od dawna, Chiny, które, jak się wydaje, z pandemii wyjdą wzmocnione.
W ten sposób doszedłem do Państwa Środka, a to dlatego, że właśnie teraz toczą się poufne rozmowy między ChRL a Stolicą Apostolską. Na stole leży nowe porozumienie. Stare, tymczasowe, wygasa we wrześniu. Do opinii publicznej nie przedostają się żadne informacje, nie ma żadnych „przecieków” z gabinetu, w którym toczą się rozmowy. Przede wszystkim z tego względu, że stanowisko Watykanu jest jasne. Priorytetem watykańskich dyplomatów jest jedność i wolność Kościoła za Wielkim Murem.
Nadal jest on rozbity na część oficjalną, kontrolowaną przez chińskich komunistów, oraz na Kościół podziemny. Dwa lata obowiązywania tymczasowej umowy nieco te podziały zasypało i w tym sensie krytykowane, także wewnątrz Kościoła, porozumienie zdało egzamin. Zadaniem nowego będzie ten stan po pierwsze ochronić, a po drugie – cały Kościół, przy uwzględnieniu specyficznych chińskich warunków, jeszcze bardziej związać z Rzymem tak, by słowa Credo wymawiane przez chińskich katolików za Wielkim Murem: „Wierzę w jeden święty, powszechny i apostolski Kościół”, nabrały pełni znaczeń i zaświeciły wspaniałym blaskiem.",Ks. Paweł Rozpiątkowski,https://www.niedziela.pl/numer/2020/34,islam,https://www.niedziela.pl/artykul/149452/nd/Negocjacje-o-wolnosci-i-jednosci
Bp Libera: kult świętych musi prowadzić do Jezusa Chrystusa,"Kult świętych, kult relikwii, musi prowadzić zawsze do praźródła świętości, czyli samego Jezusa Chrystusa – powiedział bp Piotr Libera w Sadykierzu w diecezji płockiej. W kościele tym znajdują się autentyczne relikwie św. Rocha, sprowadzone z Rzymu. Biskup płocki dotarł do tego kościoła w symbolicznej, pieszej pielgrzymce.","Bp Piotr Libera w homilii zaznaczył, że w Sadykierzu wierni modlą się przy autentycznych relikwiarz św. Rocha – orędownika ludzi zagrożonych powietrzem morowym, sprowadzonych z Wiecznego Miasta.
„Człowiekowi wierzącemu relikwie pozwalają przekroczyć próg świata widzialnego i dotknąć niejako świata wiecznego. Zmarły, uznany za świętego, przestaje być umarłym. Powraca niejako do życia. W swoich relikwiach mimo upływu stuleci żyje on nadal. Zostaje włączony w osobiste życie człowieka oraz wspólnoty, która oczekuje od niego wstawiennictwa, potrzebuje jego pośrednictwa czy jakiejkolwiek pomocy, doczesnej i nadprzyrodzonej”.
Dodał też, że poprzez relikwie chrześcijanin pragnie nawiązać bardziej osobisty kontakt ze świętym czy wręcz z samym Bogiem. Wymownym przykładem takiego myślenia i postawy jest fakt, że liczne parafie i kościoły starają się o pozyskanie relikwii. To dobry i pozytywny znak, a wręcz znak czasu, którego nie wolno lekceważyć czy bagatelizować.
Kaznodzieja podkreślił, że ważnym fenomenem bezpośrednio związanym z kultem relikwii jest głęboka wiara w orędownictwo, czyli szczególnie określony rodzaj pomocy, zarówno duchowej jak i materialnej, jaką wierzący człowiek chce wyprosić czy wymodlić przy relikwiach świętego. Św. Roch, wielki wspomożyciel ludu chrześcijańskiego w czasach zarazy staje się szczególnie bliski, gdy Ojczyzna i cały świat zmaga się z niewidzialnym wrogiem, jakim jest Covid-19. Potrzeba pomocy i wstawiennictwa św. Rocha, aby pomógł „nie zginąć od morowego powietrza”.
Zdaniem bp. Libery kult świętych, kult relikwii, musi prowadzić zawsze do praźródła świętości, czyli samego Jezusa Chrystusa. Każdy święty odzwierciedla bowiem jakiś aspekt życia Pana Jezusa, który żyje, jest obecny przez misterium paschalne w swoim Kościele „aż do skończenia świata”. Intuicja serca, posłuszna Duchowi Prawdy, powinna zawsze wieść wprost do Jezusa - boskiego Lekarza z Nazaretu. Egzystencjalną modlitwę każdego człowieka formuje „głód sensu, świadomość własnych ograniczeń, proch słabości”. Prawdziwa ludzka miłość wiedzie zawsze ku Miłości – ku Bogu.
REKLAMA
Bp Libera poświęcił także nowe stacje Drogi Krzyżowej wokół kościoła w Sadykierzu. Ufundowali je członkowie Jerycha św. Rocha. W kościele w Sadykierzu (który jest kościołem filialnym parafii Obryte) kult św. Rocha jest od lat bardzo żywy m.in. raz w miesiącu w piątek po 16. dniu miesiąca jest sprawowane szczególne nabożeństwo ku jego czci. Poza tym wierni zostali obdarowani tzw. chlebkami św. Rocha – wedle legendy, gdy chory na dżumę skrył się w lesie, żeby nikogo nie zarazić, pies przynosił mu chleb.
Gospodarzem uroczystości był ks. kan. dr Cezary Siemiński, proboszcz parafii św. Jana Chrzciciela w Obrytem: „Na aureoli św. Rocha na obrazie w ołtarzu głównym w kościele w Sadykierzu jest napis «Eris in peste patronus» – będziesz patronem w chorobach. To zawołanie jest ciągle aktualne, bo św. Roch był, jest i będzie zatroskanym opiekunem tego wszystkiego co jest chore. Święty doskonale rozumiał, że choroba ducha jest tak samo niebezpieczna jak choroba ciała, a może bardziej, bo jeśli jedna i druga prowadzi do śmierci, to ta duchowa prowadzi do śmierci, ale niestety wiecznej. W Sadykierzu od wieków gromadzą się ludzie wokół swego Patrona, który jeszcze raz udowodnił, że dla Boga nie ma nic niemożliwego. To jeden z największych świętych Europy” - powiedział duszpasterz.
Św. Roch OFS (zm. przed 1420 r.) był tercjarzem franciszkańskim. Urodził się jako jedyny syn rządcy Montpellier. W wieku 19 lat stracił oboje rodziców. Po sprzedaniu znacznego majątku rodziców rozdał wszystko ubogim i wyruszył do Rzymu. We włoskim miasteczku Acquapendente zastała go epidemia dżumy. Tam w miejscowym szpitalu opiekował się zarażonymi. W Rzymie spędził 3 lata, gdzie dokonał wielu cudownych uzdrowień. W czasie powrotu do Francji zaraził się dżumą w Piacenzy. By nie zarażać innych, ukrył się w pobliskim lesie. Według podania wytropił go tam pies, który przynosił mu pożywienie. Miał wówczas cudownie wyzdrowieć. Udał się w drogę powrotną do Francji, lecz na granicy wzięty został za szpiega włoskiego, umarł potem w więzieniu nierozpoznany.
REKLAMA
W całej Europie zaczął się szerzyć kult św. Rocha. W Polsce był czczony już w XV wieku, stał się patronem chroniącym od zarazy. W tym czasie w Wenecji i Rzymie powstawały bractwa jego imienia. W Rzymie papież Aleksander VI wystawił ku jego czci kościół, papież Pius IV ufundował szpital, oddając go bractwu św. Rocha (1560). W szerzeniu kultu pomogli franciszkanie, gdyż był tercjarzem franciszkańskim. Papież Pius IX ogłosił św. Rocha patronem Montpellier. W 1585 r. papież Grzegorz XIII umieścił jego imię w Martyrologium Rzymskim. Powstała rodzina zakonna „rochici”. Wiele miast nosi nazwę na cześć świętego. Wybudowano tysiące kościołów i kaplic ku jego czci.
Św. Roch jest patronem aptekarzy, lekarzy, ogrodników, rolników i szpitali oraz brukarzy i więźniów. Na ziemiach polskich czczony był przede wszystkim jako patron chroniący od zarazy, stąd w epoce staropolskiej były mu poświęcone liczne ołtarze, figury i kapliczki; opiekun zwierząt domowych. W ikonografii św. Roch przedstawiany jest jako młody pielgrzym lub żebrak w łachmanach, z psem liżącym mu rany albo biegnącym obok.","eg
/Sadykierz (KAI)",,bp Piotr Libera,https://www.niedziela.pl/artykul/57046/Bp-Libera-kult-swietych-musi-prowadzic-do
Warszawa: koronawirus w dwóch parafiach,"Kościół Najświętszej Maryi Panny Matki Miłosierdzia na Stegnach w Warszawie został zamknięty do odwołania. Powodem jest zakażenie koronawirusem, które wykryto u jednej z osób, która odwiedziła dom zakonny należący do Zgromadzenia Księży Marianów. Zakażenie COVID-19 wykryto również u proboszcza parafii Niepokalanego Poczęcia Najświętszej Marii Panny na Wrzecionie, jednak świątynia pozostaje otwarta.","Marianie z kościoła na warszawskich Stegnach poinformowali, że 11 sierpnia domu zakonnym przy ul. św. Bonifacego 9 przez kilka godzin przebywała osoba, u której w niedzielę 16 sierpnia potwierdzono obecność koronawirusa SARS-CoV-2.
""Osoba ta nie odwiedziła kościoła parafialnego i nie sprawowała u nas Mszy świętej. Poinformowaliśmy natychmiast Państwową Inspekcję Sanitarną o zaistniałej sytuacji"" - informują zakonnicy w komunikacie opublikowanym na stronach parafii Najświętszej Maryi Panny Matki Miłosierdzia na Stegnach.
Zgodnie z decyzją Inspekcji Sanitarnej, wszystkie osoby przebywające w domu zakonnym, które miały kontakt z osobą zakażoną, zostały objęte kwarantanną. ""To oznacza, że nasz dom zakonny i kościół przy ul. św. Bonifacego 9 pozostaje zamknięty do czasu decyzji stosownych władz"" - dodają marianie.
Zakonnicy proszą wszystkich o modlitwę, ""aby u nikogo z nas nie stwierdzono koronawirusa, a tym samym, aby nikt z nas nie był zagrożeniem dla osób, które od wtorku do wczoraj uczestniczyły w Mszach świętych na Stegnach. Powierzamy się opiece naszej patronki Najświętszej Maryi Panny Matki Miłosierdzia i św. Ojca Stanisława Papczyńskiego. W czasie kwarantanny zapewniamy Was o naszej codziennej modlitwie"".
Na naszej stronie internetowej (STEGNY.MARIANIE.PL) zakonnicy będą informować na bieżąco o sytuacji.
Intencje mszalne przyjęte na kolejne dni będą odprawiać w kaplicy domowej. W sprawach kancelaryjnych proszą o kontakt poprzez pocztę elektroniczną na adres: stegny@marianie.pl.
Zakażony koronawirusem jest także proboszcz inne warszawskiej parafii - Niepokalanego Poczęcia Najświętszej Marii Panny na Wrzecionie. U ks. Marka Szymuli zakażenie wykryto w ubiegłym tygodniu. Proboszcz jest obecnie hospitalizowany, ale czuje się dobrze.
Państwowy Powiatowy Inspektor Sanitarny w Warszawie w związku ze zdiagnozowaniem koronawirusa u proboszcza parafii Niepokalanego Poczęcia NMP w Warszawie prosi osoby, które w niedzielę 9 sierpnia podczas mszy o 7.00 i 8.30 spowiadały się u proboszcza oraz osoby, które z jego rąk przyjęły komunie świętą na mszy o godz. 11.30 o pilny kontakt z Państwowym Powiatowym Inspektorem Sanitarnym w Lipsku, który prowadzi sprawę – telefonicznie pod nr. 507-079-464 lub w godzinach od 7:30 -15:00 48/3780087, 483780244 lub mailowo: lipsko@psse.waw.pl – celem objęcia tych osób stosownym nadzorem epidemiologicznym.
REKLAMA
To samo dotyczy osób, które w poniedziałek 10 sierpnia załatwiały sprawy w kancelarii parafialnej.
W komunikacie opublikowanym na stronach parafialnych i na przykościelnej tablicy poinformowano, że księża oraz siostry zakonne, którzy mieli bezpośredni kontakt z proboszczem, to znaczy ks. Wojciech Kasprzyk i kl. Michał Borowski oraz siostry: Teresa, Krystyna i Zofia przebywają obecnie na kwarantannie. Nikt spośród wyżej wymienionych nie wykazuje jakichkolwiek objawów choroby.
""Pozostali księża posługujący obecnie w naszej parafii nie mieli bezpośredniego kontaktu z ks. Proboszczem, więc mogą bezpiecznie odprawiać msze święte, udzielać komunii świętej i spowiadać"" - czytamy w komunikacie.
Teren parafii oraz sam kościół pozostają otwarte. Z kancelarią można się skontaktować jedynie przez domofon. ""Kościół działa normalnie"" - usłyszała KAI przez domofon od jednego z duchownych.
""Przypominamy, że w naszej parafii od początku pandemii są zachowywane nadzwyczajne środki ostrożności, tj. każdorazowa dezynfekcja rąk przez kapłanów udzielających komunii świętych oraz dezynfekcja kratek konfesjonału po każdym penitencie. Prosimy również naszych parafian o dalsze przestrzeganie zaleceń sanitarnych tj. noszenie maseczek podczas nabożeństw lub zachowanie bezpiecznego dystansu społecznego oraz dezynfekcję rąk"" - brzmi komunikat.
Parafia prosi także wiernych o modlitwę w intencji powrotu do zdrowia ks. proboszcza.","lk
/Warszawa (KAI)",https://www.niedziela.pl/numer/2019/8,Warszawa,https://www.niedziela.pl/artykul/57036/Warszawa-koronawirus-w-dwoch-parafiach
Prasa zagraniczna,,"Nauka płynąca z epidemii
Brytyjski The Economist zwrócił uwagę na to, że epidemia nauczyła nas wielu rzeczy. Uwidoczniła m.in., że musimy zreformować system opieki nad ludźmi starszymi. Dziś w społeczeństwach zachodnich domy opieki, w których kończą swoje życie ludzie starsi, bo ich dzieci są zajęte pracą i własnymi sprawami, są najmniej bezpiecznymi miejscami. Byłoby o wiele lepiej, gdyby seniorzy jesień życia przeżywali w domu, wśród najbliższych.
HUFFPOST
Atak na serwery
Amerykańska firma Recorded Future poinformowała o cybernetycznych atakach na watykańskie serwery. Miało do nich dojść w maju i czerwcu. Stała za nimi grupa RedDelta, powiązana z chińskim rządem. O co chodziło hakerom? Zdaniem specjalistów, celem ataku było wykradzenie watykańskich dokumentów i poznanie stanowiska negocjacyjnego przed dwustronnymi rozmowami w sprawie kolejnego porozumienia dyplomatycznego między Stolicą Apostolską a ChRL. Amerykanie twierdzą, że hakerom udało się dotrzeć także do innych poufnych dokumentów.
RELIGION NEWS SERWIS
Prześladowany Kościół nad Sekwaną",pr,https://www.niedziela.pl/numer/2020/33,,https://www.niedziela.pl/artykul/149374/nd/Prasa-zagraniczna
Walka z koronawirusem czy z religią?,"Metropolita Barcelony kard. Juan José Omella powiedział „dość” walce z prawem do wolności wyznania i praktykowania wiary, odprawiając w Sagrada Família Mszę św. w intencji zmarłych na COVID-19.","W Eucharystii uczestniczyło więcej osób, niż dopuszczało rozporządzenie władz Katalonii. Dokument zezwalał na uczestnictwo w nabożeństwie tylko dziesięciu osób, podczas gdy zwiedzać wielką katedrę mogło jednorazowo do tysiąca turystów. Gdzie tu sens?
Wytłumaczenie tego ewidentnie bezsensownego rozporządzenia hiszpańskich władz można znaleźć tylko przy założeniu, że autorzy restrykcji przy okazji, po cichu, wykorzystując sytuację, chcieli stoczyć walkę z religią. Barceloński przypadek nie jest wcale odosobniony. Do dziwnych decyzji władz w czasach pandemii dochodziło i dochodzi nadal w wielu miejscach. W Newadzie, w USA, stanowe obostrzenia pozwalają co prawda na obecność do pięćdziesięciu osób na nabożeństwie w kościele, ale już w siłowniach, salach fitness czy kasynach liczbę klientów uzależniają od ich powierzchni. Gdyby takie same normy zastosować wobec kościołów, to w katolickich Eucharystiach czy protestanckich nabożeństwach mogłoby uczestniczyć znacznie więcej osób. W Nowym Jorku, w większej części stanu, w nabożeństwach może brać udział najwyżej dziesięć osób, ale władze raczej odradzają ludziom chodzenie do kościoła. Inaczej traktowane są odbywające się często w ostatnim czasie – mimo że USA nie radzą sobie z pandemią – manifestacje uliczne. Tam nie ma żadnych ograniczeń, a rządzący politycy wręcz zachęcają ludzi do wyrażenia swojego zdania na ulicach. W jednym z hrabstw na południu Stanów Zjednoczonych, gdy rozluźniono restrykcje w maju, dozwolono co prawda uczestniczyć ludziom we Mszach św., ale kuriozalnie zabroniono spożywania pokarmu. Oczywiście, Eucharystia tylko w sensie duchowym jest ucztą, ale także w sensie realnym dochodzi do spożywania co najmniej chleba, a czasami i wina, choć to ostatnie w czasach pandemii zarzucono raczej zupełnie. Na szczęście z tego bzdurnego zapisu, po krytyce, się wycofano, ale niesmak pozostał.
Nie tylko w Ameryce
Sprawa dotyczy również Australii. Metropolita Sydney abp Anthony Fisher przed kilkoma tygodniami głośno upominał się o prawa wierzących. Po zniesieniu restrykcji władze pozwoliły na to, aby w wielkich albo co najmniej dużych kościołach uczestniczyło tylko dziesięć osób, podczas gdy do jednego autobusu z przystanku naprzeciwko katedry mogło wsiąść ich znacznie więcej, a w restauracji zasiąść pięćdziesiąt. O co w tym chodzi? Rządzący uznali po prostu, że potrzeby ludzi wierzących są na tyle nieistotne, na tyle nieważne, że w hierarchii wartości można je ustawić na szarym końcu. Tak uczyniły również rządy w Wielkiej Brytanii czy we Francji, odkładając na koniec „odmrożenie życia religijnego”. Znacznie wcześniej zezwalano zaś na otwarcie barów, pubów, restauracji czy kin, o galeriach handlowych nie mówiąc. – Wolność religii, włączając w to wolność jej praktykowania, jest fundamentalnym prawem człowieka i jego realną potrzebą – przypominał w maju ks. Barrios Prieto, sekretarz generalny COMECE, gdy Europa zaczęła się na dobre rozmrażać, i apelował do polityków, aby to uszanowali, podejmując decyzje o rozmrażaniu życia społecznego w dialogu z kościelnymi władzami. Apel był reakcją na to, że w oficjalnym dokumencie UE, który traktował o zniesieniu środków powstrzymujących rozprzestrzenianie się koronawirusa, nawet w jednym akapicie nie wspomniano o religii, czym brukselscy urzędnicy dali dowód, że traktują to jako sprawę zupełnie marginalną, a wręcz niepotrzebną.
REKLAMA
Biskupi protestują
To nie jest tak, że nie słychać głosu Kościoła. Już na etapie zamrażania życia społecznego wielu hierarchów ostrzegało, że może to stanowić zagrożenie dla fundamentalnego prawa do wolności religijnej. Wspominali o tym kardynałowie Gerhard Ludwig Müller i Robert Sarah. O ile jeszcze w tym czasie można było i należało rozumieć, że jest to konieczne i wypływa z przykazania miłości bliźniego, o tyle na etapie rozmrażania, kiedy w wielu krajach potrzeby religijne stawia się na szarym końcu i czyni się to arbitralnie, nie uwzględniając głosu ludzi wierzących, sprawa budzi podejrzenie. – Obawiam się, że mamy do czynienia z ukrytym prześladowaniem naszej wiary – powiedział na początku czerwca filipiński arcybiskup Socrates Villegas – bo uczestnictwo we Mszy św. zostało rozporządzeniem władz zrównane z pójściem do fryzjera czy odwiedzeniem kina. Na Filipinach – w największym azjatyckim katolickim kraju w tym czasie do kościoła mogło pójść dziesięć osób, podczas gdy centra handlowe nie miały już żadnych ograniczeń co do liczby osób. Filipińscy biskupi, podobnie jak katolicy na całym świecie, mają żal do wielu rządów, bo gdy wprowadzano restrykcje, Kościół bez sprzeciwu współpracował z władzami, a gdy dochodzi do ich rozluźniania, potrzeby religijne ludzi nie są respektowane, a władza podejmuje decyzje arbitralnie. – Religia jest traktowana nie fair – komentował filipiński hierarcha. Podkreślił, że uczestnicy nabożeństw, w imię moralnego obowiązku, wynikającego z miłości bliźniego, troszczą się o zdrowie innych, przestrzegając nakazów dystansowania, dezynfekcji i noszenia maseczek.
W takiej sytuacji chrześcijanie często szukają obrony przed sądami. Francuscy biskupi wygrali sprawę, sąd bowiem uznał, że decyzje administracyjne naruszają prawo do wolności religijnej i nakazał w ciągu ośmiu dni wydanie decyzji o otwarciu kościołów. W USA takie skargi są niemal na porządku dziennym. Jedna trafiła nawet do Sądu Najwyższego. Pentekostalna wspólnota z Kalifornii zaskarżyła obostrzenia wprowadzone przez władze stanowe. Sędziowie byli mocno podzieleni. Ostatecznie stosunkiem głosów 5 do 4 odrzucono skargę.",Tomasz Musiał,https://www.niedziela.pl/numer/2020/33,religia,https://www.niedziela.pl/artykul/149344/nd/Walka-z-koronawirusem-czy-z-religia
Obserwator,"Każdy ma prawo dochodzić sprawiedliwości i prawdy w sądzie. Dlaczego nie ja? Skąd tyle zacietrzewienia? Skąd ta nagonka, którą po raz kolejny rozpętuje telewizja TVN? – podkreśliła w oświadczeniu Krystyna Kornicka-Ziobro, matka Ministra Sprawiedliwości i Prokuratura Generalnego.","LIBAN
Libanowi wiatr w oczy
Biednemu zawsze wiatr w oczy. Piękny, ale doświadczony kraj przeżywa kolejny dramat. Libańczycy nie skarżą się nawet na to, że w wybuchu blisko 3 tys. ton saletry amonowej w porcie w Bejrucie zginęło co najmniej 150, a rannych zostało 5 tys. osób, ale że dach nad głową straciło najpewniej 300 tys. spośród 2 mln mieszkańców stolicy. Gdzie mają się podziać i z czego żyć?
Port i okolice zostały zniszczone, co dla kraju, który sprowadza z zagranicy trzy czwarte podstawowych produktów, jest ciosem. Dramat rozgrywa się w wyjątkowo trudnym momencie. Do szpitali przepełnionych zakażonymi koronawirusem trafiła bardzo duża liczba potrzebujących. Hiperinflacja, bezrobocie powyżej 25%, które jeszcze znacznie się zwiększy, jedna trzecia ludności żyjącej poniżej progu nędzy, setki tysięcy uchodźców z Syrii wciąż pogrążonej w wojnie – dopełniają obrazu libańskiego dramatu.
Po zakończeniu w 1990 r. wieloletniej wojny domowej, dzięki równowadze politycznej i wsparciu licznej diaspory, Liban stał się mekką dla turystów i centrum transakcji finansowych. Ale potem państwo to było polem rywalizacji między regionalnymi mocarstwami.
Wiele krajów zadeklarowało pomoc dla Libanu, z workiem obietnic przyleciał m.in. Emmanuel Macron, prezydent Francji. Ale to za mało, aby zapewnić stabilność kraju. Z powodu związków władz z proirańskim Hezbollahem i ich współpracy z Chinami USA nie chcą zaangażować się w pomoc dla Libańczyków.
Papież Franciszek wyraził solidarność z Libańczykami, wezwał też wspólnotę międzynarodową, aby pomogła Libanowi. Pomaga Caritas, Watykan przekazał 250 tys. euro dla ludności Bejrutu, podkreślając, że ten dar jest znakiem bliskości i troski papieża o ludność dotkniętą przez dramat w Bejrucie.
Wojciech Dudkiewicz
SAMO ŻYCIE
Pobłażliwa sędzia
Postawienie przez warszawską policję zarzutów dwóm osobom i zatrzymanie trzeciej w związku ze znieważeniem i profanacją – przez umocowanie tęczowych flag oraz chust z symbolem ruchu anarchistycznego – warszawskich pomników, w szczególności figury Chrystusa przed kościołem Świętego Krzyża na Krakowskim Przedmieściu, to dobra wiadomość. Gorsza jest taka, że jeden z uczestników profanacji, który od dawna powinien przebywać za kratami, znajduje się na wolności. Jak podał portal wPolityce.pl , to Michał Sz., aktywista LGBT, który pod koniec czerwca zaatakował działacza Fundacji Pro – Prawo do Życia, brał udział w jego pobiciu i uszkodzeniu jego furgonetki. Choć prokuratura wnioskowała o jego tymczasowe aresztowanie, nie zgodziła się na to sędzia Joanna Raczkowska, członkini jednego z upolitycznionych stowarzyszeń sędziowskich. – Za bezkarnością Michała Sz. stoi m.in. kasta sędziowska. To właśnie pobłażliwość sędzi z Warszawy spowodowała, że mógł czuć się bezkarny – skomentował Sebastian Kaleta, wiceminister sprawiedliwości. Jego zdaniem, pobłażliwość tylko prowokuje niebezpiecznych bojówkarzy do kolejnych prowokacji.
REKLAMA
j.k.
PAPIEŻ
Odłóżcie broń
Nie będzie pokoju bez odrzucenia broni atomowej. „Musimy odłożyć broń, szczególnie tę najbardziej śmiercionośną, jaką jest broń nuklearna, która potrafi zniszczyć w jednej chwili całe miasta, a nawet państwa” – napisał papież w przesłaniu z okazji 75. rocznicy ataku jądrowego na Hiroszimę. Franciszek pozdrowił uczestników uroczystości upamiętniających to wydarzenie, które odbyły się w całej Japonii, a szczególnie żyjących jeszcze świadków ataku. Zaznaczył, że wielkim przywilejem była dla niego osobista wizyta w miastach dotkniętych zagładą atomową w ubiegłym roku. Przypomniał swoje słowa, które wypowiedział w epicentrum wybuchu, a mianowicie, że nie tylko używanie, ale i posiadanie arsenału nuklearnego jest niemoralne. Zapewnił o pamięci modlitewnej o wszystkich zabitych, zwłaszcza o ubogich, którzy zawsze są pierwszymi ofiarami przemocy i konfliktów.
j.k.
PAPIEŻ DO POLAKÓW
Słuchajcie Jezusa
Podczas audiencji ogólnej 5 sierpnia w bibliotece Pałacu Apostolskiego papież Franciszek powiedział do Polaków. – Na górze Tabor Pan Jezus objawił uczniom, a przez nich nam wszystkim, swój Boski majestat. Ukazał drogę do Ojca i nieba jako cel naszego życia. Podejmując starania o uzdrowienie świata i budowanie królestwa Bożego, nie zapominajmy o wezwaniu Boga: „To jest mój Syn umiłowany(...), Jego słuchajcie” (Mt 17, 5). W czasie pierwszej, po wakacyjnej przerwie, audiencji papież zainicjował cykl katechez Uzdrowić świat, które mają pomóc w uzdrowieniu świata, cierpiącego na poważne choroby. – W kontekście pandemii, która powoduje głębokie rany w świecie, obnaża ukrywane problemy, skierujmy spojrzenie wiary na Jezusa – zachęcał papież. Jezus wielokrotnie prostował ludzkie drogi, uzdrawiając dotkniętych trądem, paraliżem, przywracając wzrok i mowę, lecząc choroby oraz duszę człowieka. Przykładem jest uzdrowienie sparaliżowanego w Kafarnaum, któremu odpuścił grzechy, a potem uleczył jego ciało. Jak możemy pomóc w uzdrawianiu świata? Kościół nie jest ekspertem w zapobieganiu i leczeniu pandemii, ale wypracował zasady społeczne, których źródłem są cnoty: wiara, nadzieja i miłość, mogące pomóc kształtować przyszłość, jakiej świat oczekuje. Akcentują godność człowieka, dostęp do dóbr, troskę o ubogich, solidarność i dbałość o wspólne dobro. Starajmy się je w sobie pielęgnować, by nasza katolicka tradycja społeczna mogła pomóc rodzinie ludzkiej w uzdrowieniu świata, który boryka się z wieloma problemami społeczno-gospodarczymi, duchowymi i z podziałami, które uwidoczniła pandemia.
REKLAMA
w.d.
WATYKAN-CHINY
Rozmowy i represje
Przedstawiciele Chin i Stolicy Apostolskiej prowadzą rozmowy o zawartym przed dwoma laty tymczasowym porozumieniu nt. nominacji biskupich, wygasających 22 września. Według chińskiej prasy, fakt negocjacji potwierdził bp Marcelo Sánchez Sorondo, kanclerz Papieskiej Akademii Nauk i Papieskiej Akademii Nauk Społecznych. Cytowany jest bp Vincent Zhan Silu, wiceprzewodniczący chińskiej konferencji episkopatu, według którego są powody do optymizmu co do wyniku rozmów; mogą one doprowadzić do zawarcia stałego porozumienia. Układ z 2018 r., którego treść jest poufna, doprowadził do uznania przez papieża siedmiu biskupów mianowanych przez władze chińskie bez zgody Watykanu, do mianowania dwóch nowych biskupów za wspólną zgodą papieża i władz oraz do akceptacji przez władze pięciu biskupów mających nominację papieską, ale nieuznawanych wcześniej przez władze. Cały episkopat Chin jest obecnie w komunii z papieżem. Jednocześnie w Chinach wciąż są prześladowani duchowni i wspólnoty, które nie chcą się podporządkować władzom. Między innymi z tego powodu wśród katolickich hierarchów nie ma zgody co do porozumienia Watykanu z Pekinem. Zawarcie stałego układu nie musi zakończyć prześladowań. Przeciwnie.
REKLAMA
w.d.
FRANCJA
Nic dobrego
Stanowienie krótkowzrocznych i ideologicznych praw nic dobrego społeczeństwu nie przyniesie – tak przyjęcie przez Zgromadzenie Narodowe noweli ustawy bioetycznej skomentowali biskupi Francji. Nowelę rozszerzono o dostęp do aborcji, zgodzono się na genetyczne modyfikowanie embrionów i opłacaną przez państwo sztuczną prokreację dla lesbijek i samotnych kobiet. Propozycje zmian wywołały protesty w 2019 r. Po poprawkach Senatu zgromadzenie powróciło do forsowania zmian. Tuż przed głosowaniem dodano także kwestię rozszerzenia dostępu do aborcji, wnioskując o wyjątek dopuszczający „aborcję aż do urodzenia” w przypadku „cierpienia psychospołecznego matki”. Dotychczas późne aborcje wymagały zgody lekarza, a możliwość ich przprowadzenia ograniczono do przypadków poważnych wad rozwojowych, niezdolności dziecka do życia poza organizmem matki lub gdy ciąża zagraża jej życiu. Ustawa powróci do Senatu, ale ostateczny głos w przypadku niewypracowania kompromisu, należy do Zgromadzenia Narodowego.
REKLAMA
w.d.
WATYKAN
Sześć kobiet
Papież Franciszek mianował sześć świeckich kobiet – naukowców i menedżerek – członkiniami watykańskiej Rady ds. Ekonomicznych. Ta instytucja powołana przez niego w ramach reformy watykańskich finansów ma decydować o polityce ekonomicznej za Spiżową Bramą. W skład rady wchodzili dostojnicy kościelni z kilku krajów, teraz – także świeckie kobiety. Nominacje od papieża otrzymały dwie Hiszpanki, dwie Niemki i dwie Brytyjki. Jedynym świeckim mężczyzną powołanym do tego grona jest Włoch, Alberto Minali, pracujący w sektorze ubezpieczeń.
j.k.
AMERYKA W POLSCE
Nasz „Kolaszeski”
Ulokowanie w Polsce wysuniętego dowództwa odtwarzanego V Korpusu Wojsk Lądowych USA to ukoronowanie starań o zwiększenie amerykańskiej obecności wojskowej w Polsce – ocenia szef Ministerstwa Obrony Narodowej Mariusz Błaszczak. Dowódcą korpusu, awansowanym do stopnia generała broni, będzie John Kolasheski, dotychczasowy dowódca 1. Dywizji Piechoty, z polskimi korzeniami. Podczas spotkania w Krakowie przy kopcu Kościuszki rozwinięto sztandar V Korpusu. W uroczystości wziął udział m.in. szef sztabu Wojsk Lądowych USA gen. James McConville. Jak stwierdził, wysunięte stanowisko dowodzenia V Korpusu w Polsce, pozwalające prowadzić dowodzenie i kontrolę sił operacyjnych USA w całej Europie, wzmacnia polsko-amerykańskie relacje wojskowe. Porozumienia podpisane nie tak dawno przez Andrzeja Dudę i Donalda Trumpa zmieniły formuły stacjonowania wojsk USA w Polsce z rotacyjnej na trwałą. Liczba żołnierzy USA zwiększy się o ok. 1 tys. – do co najmniej 5,5 tys.
w.d.
E-HANDEL
Popularny jak nigdy
Zakupy on-line pompują polską gospodarkę. E-handel rozwija się w Polsce od dawna w bardzo szybkim tempie, jednak skala zmian, jakie nastąpiły w związku z pandemią COVID-19, zaskoczyła nawet największych entuzjastów. Jak podaje Santander Bank Polska, udział e-commerce w handlu detalicznym w tym roku może wynieść ok. 8% w porównaniu z 5,4% przed rokiem. W ciągu pięciu lat udział nowego sektora urósł aż o ponad 145%, a pandemia i niepewność co do dalszego rozwoju sytuacji tylko pomaga biznesowi on-line. Z kolei z raportu RetailX wynika, że handel internetowy odpowiada już za niemal 3% polskiego PKB – jeszcze w 2015 r. było to zaledwie 1,2%. – Polacy przestali się bać dużych wydatków on-line. Już prawie trzy czwarte e-kupujących deklaruje, że ich koszyki zakupowe w sieci są większe niż w sklepach stacjonarnych. W przypadku zakupów spożywczych aż 82% jest zdania, że kupując produkty spożywcze w sieci, wydają więcej – mówi Patrycja Sass-Staniszewska, prezes Izby Gospodarki Elektronicznej.
REKLAMA
j.k.
WARSZAWA
Zrekonstruują się
Rekonstrukcja rządu, która odbędzie się na przełomie września i października, zakłada zmniejszenie liczby resortów do 12. – Przewidujemy połączenie różnych działów tak, żeby ich nadzorcą był jeden minister – powiedział Jarosław Kaczyński, szef PiS, lider rządzącej Zjednoczonej Prawicy. Nie chodzi o oszczędności, które i tak będą. Najważniejsze jest to, że procesy decyzyjne będą przebiegać szybciej i sprawniej. – Chodzi o to, aby nie było tak, jak jest dzisiaj, że pewne decyzje odnoszące się np. do spraw ochrony środowiska są w trzech różnych ministerstwach, bo to do niczego dobrego nie prowadzi – dodał. Poszczególne ministerstwa, mając tak duże możliwości decyzyjne, będą mogły podejmować rozporządzenia odpowiednio szybko i merytorycznie, a także będą za nie odpowiadać. Dzisiaj ta odpowiedzialność jest często bardzo rozmyta.
w.d.
HISZPANIA
Król na emigracji
Były król Hiszpanii Juan Carlos I ogłosił, że opuści kraj i uda się na emigrację. Jak podkreśla, chce w ten sposób ułatwić dalsze panowanie swojemu synowi królowi Filipowi VI. Decyzja Juana Carlosa I ma związek ze skandalem korupcyjnym, w który jest zamieszany, oraz toczącym się w tej sprawie śledztwem. Były monarcha – gdy jeszcze był królem – miał przyjąć 100 mln dolarów w zamian za ułatwienia w realizacji budowy linii szybkich kolei w Arabii Saudyjskiej. „Będąc królem Hiszpanii, przez prawie 40 lat, zawsze robiłem wszystko dla dobra Hiszpanii i korony” – napisał w komunikacie, odnosząc się do faktu emigracji, ale i zarzutów. Król Filip VI oświadczył natomiast, że szanuje i rozumie decyzję ojca. Juan Carlos I już wyjechał z Hiszpanii, ale dokąd – nie wiadomo. Być może na Dominikanę.
REKLAMA
w.d.
SERBIA-CHINY
Między ChRL i WNP
Chińczycy coraz bardziej uzależniają od siebie Serbię. Agencja Reutera dotarła do dokumentów, z których wynika, że władze w Belgradzie kupiły od Pekinu rakietowy system obrony przeciwlotniczej średniego zasięgu FK-3 nowej generacji, a także drony bojowe CH-92A, zaciągając w Państwie Środka ogromne kredyty. Serbia jako pierwszy kraj w Europie zakupiła od ChRL tego typu nowoczesne uzbrojenie. Do przekazania serbskiemu lotnictwu maszyn doszło kilka tygodni temu. Serbia, choć deklaruje chęć wstąpienia do Unii Europejskiej, zacieśnia też współpracę z Rosją.
j.k.
SONDAŻ
Żyje się bezpiecznie
85% Polaków uważa, że w Polsce żyje się bezpiecznie – wynika z najnowszego badania CBOS. Co prawda odsetek odpowiedzi pozytywnych zmniejszył się w stosunku do zeszłego roku o 4%, a odpowiedzi negatywnych wzrósł o 2%, ale nadal to świetne wyniki. Z badania CBOS wynika, że lepiej o poziomie bezpieczeństwa wypowiadają się mężczyźni (87%), w porównaniu z kobietami (83%). Opinie pozytywne rosną wraz z wiekiem badanych osób. Ze stwierdzeniem, że Polska jest krajem, w którym żyje się bezpiecznie, zgadza się 75% najmłodszych respondentów, zaś w grupach powyżej 55. roku życia takie przekonanie wyraża ponad 88%. Odwrotna zależność zachodzi w przypadku wielkości miejsca zamieszkania badanych – mieszkańcy wsi częściej uważają, że Polska jest krajem, w którym żyje się bezpiecznie (88%), podczas gdy wśród mieszkańców ponadpółmilionowych miast ten odsetek wynosi 75%. Spośród grup społeczno-zawodowych częściej przekonanie, że w Polsce żyje się bezpiecznie, podzielają przedstawiciele średniego personelu, technicy (92%) oraz emeryci (89%). Co ciekawe, najmniej bezpiecznie czują się osoby niewierzące, niepraktykujące religijnie (72%). Odsetek osób uważających, że ich najbliższa okolica jest miejscem bezpiecznym i spokojnym, od lat utrzymuje się na bardzo wysokim poziomie – sięga 96%. Co ciekawe, prawie wszyscy pracujący jako średni personel, osoby wierzące i praktykujące oraz mieszkańcy wsi uważają swoją najbliższą okolicę za bezpieczną i spokojną.
REKLAMA
w.d.
MADERA
Wyspa bez wirusa
Tamtejsze władze twierdzą, że wyspa jest jednym z najbezpieczniejszych miejsc turystycznych w Europie. Powód? Do 5 sierpnia zanotowano jedynie 119 potwierdzonych przypadków zakażeń, z czego 21 aktywnych, 98 ozdrowieńców, a 17,5 tys. osób było monitorowanych – wynika z danych Organizacji Turystycznej Madery. Miesiąc po przywróceniu ruchu turystycznego na należącej do Portugalii Maderze zanotowano tylko 9 przypadków zakażeń. Żeby ograniczyć ryzyko rozprzestrzeniania się koronawirusa, władze wprowadziły obowiązek noszenia maseczek w miejscach publicznych. Wybierający się na Maderę muszą wykonać test na COVID-19 w ciągu 72 godzin przed odlotem w laboratoriach certyfikowanych przez władze krajowe lub międzynarodowe. Wynik testu można przesłać wcześniej wraz z wypełnioną ankietą zdrowia. Ci, którzy nie poddadzą się badaniom przed podróżą, mogą wykonać je na lotnisku – procedura potrwa góra godzinę.
j.k.
USA
Konfederaci z Norwegii
Właściciele pensjonatu w St. Johns w stanie Michigan, przekształconego z The Nordic Pineapple – rezydencji z czasów wojny secesyjnej – zdecydowali się ukryć flagę Norwegii po otrzymaniu skarg od ludzi, którzy nie czują sympatii do flagi Skonfederowanych Stanów Ameryki. Norweska flaga wisiała przed wejściem do pensjonatu, wzbudzając, jak się okazuje, kontrowersje. Zniknęła po tym, gdy właściciele pensjonatu – o skandynawskich korzeniach – otrzymali „nienawistne e-maile” i niesympatyczne komentarze. Norweska flaga – białoobrzeżony granatowy krzyż skandynawski na czerwonym płacie – ma te same kolory, co flaga Konfederacji – niebieski krzyż z białymi gwiazdami na czerwonym tle. Przy bezwietrznej pogodzie, gdy flagi są zawinięte, z daleka można je pomylić, zwłaszcza gdy się ich nie zna.
j.k.
NAJBOGATSI, NAJBIEDNIEJSI
Gorzów jest najuboższym wojewódzkim miastem w Polsce. Tak wynika z rankingu samorządowego pisma Wspólnota. Ostatnie miejsce Gorzów zajmuje już po raz 6. z rzędu. Na jednego mieszkańca przypada tu miesięcznie zaledwie nieco ponad 4580 zł, czyli prawie o połowę mniej niż w Warszawie. Według rankingu, w stolicy na jednego mieszkańca przypada 7890 zł. Daje to jej tytuł najbogatszego wojewódzkiego miasta w Polsce. Drugie i trzecie miejsce w rankingu najbogatszych zajęły Opole i Wrocław. Bogatsze od Gorzowa jest drugie miasto w Lubuskiem – Zielona Góra. Tam na jedną osobę przypada nieco ponad 5160 zł miesięcznie.
w.d.",,https://www.niedziela.pl/numer/2020/33,Zbigniew Ziobro,https://www.niedziela.pl/artykul/149334/nd/Obserwator
Arcybiskup Dublina o koronawirusie: odpowiedzialne zachowania tak samo ważne jak lekarstwa,Odpowiedzialne zachowania ludzi są w przypadku pandemii COVID-19 tak samo ważne jak wyszukane lekarstwa. Opinię taką wyraził metropolita Dublina abp Diarmuid Martin.,"Zauważył, że do tej pory ludzie mieli poczucie, że „postęp współczesnej nauki i kultury prędko będzie w stanie zaradzić jakiemukolwiek kryzysowi zdrowotnemu poprzez szybkie wyprodukowanie lekarstwa albo szczepionki, które rozwiążą ten problem i pozwolą nam nadal żyć tak, jak dotychczas żyliśmy”. Obecnie „zdajemy sobie sprawę, że pandemia może pojawić się i rozszerzać, a nawet pojawić ponownie” i że „sama medycyna, leczenie i szczepionki” nie mogą rozwiązać naszych problemów.
Jego zdaniem „w ciągu najbliższych miesięcy i lat będziemy musieli stawiać czoła i żyć z wyzwaniami, jakie pandemia przyniosła i zostawiła nas z nimi”. – Ludzie ucierpią. We wszystkich grupach społecznych dojdzie do utraty miejsc pracy. Niepewność jutra naruszy wiele spraw, które w przeszłości dawały nam poczucie bezpieczeństwa – przewiduje abp Martin.
W takim scenariuszu Kościół „musi znaleźć sposoby dawania świadectwa”. Trzeba to będzie robić „nie słowami i polemikami, ale trwając przy tych, którzy będą mieli poczucie, że ich osobista wartość się nie liczy i mogą być nawet kuszeni przez rozpacz i pustkę”.
REKLAMA
Zdaniem 75-hierarchy popandemiczny Kościół będzie musiał „bardzo różnić się” od tego, jaki znaliśmy w przeszłości, tym bardziej że „w dzisiejszej kulturze coraz większej liczbie naszych braci i sióstr trudno znaleźć Boga i coraz większej ich liczbie trudno znaleźć Boga w naszym Kościele”.
Jednocześnie arcybiskup Dublina przestrzegł przed „uciekaniem w fałszywe poczucie bezpieczeństwa i w tęsknotę za przeszłością”. – Wiara musi być dorosła – podkreślił abp Martin, przemawiając w dublińskiej prokatedrze.","pb (KAI
/irishtimes.com)
/Dublin",https://www.niedziela.pl/numer/2019/51,koronawirus,https://www.niedziela.pl/artykul/56795/Arcybiskup-Dublina-o-koronawirusie
Kard. Nycz w Praszce: To miejsce jest rozwinięciem i kontynuacją sanktuarium w Kalwarii Zebrzydowskiej,"– To miejsce jest rozwinięciem i kontynuacją sanktuarium w Kalwarii Zebrzydowskiej – powiedział kard. Kazimierz Nycz, metropolita warszawski i Wielki Przeor Zwierzchnictwa Zakonu Rycerskiego Świętego Grobu Bożego w Jerozolimie, który w niedzielę 9 sierpnia przewodniczył uroczystościom odpustowym w Archidiecezjalnym Sanktuarium Pasyjno-Maryjnym Kalwaryjskiej Matki Zawierzenia na Kalwarii w Praszce.","Eucharystię koncelebrował m.in. abp senior Stanisław Nowak, założyciel kalwarii w Praszce. W uroczystości wzięli udział kapłani, siostry zakonne, damy i kawalerowie Zakonu Rycerskiego Świętego Grobu w Jerozolimie, parafianie i pielgrzymi.
Zobacz zdjęcia: Odpust ku czci Kalwaryjskiej Matki Zawierzenia w Archidiecezjalnym Sanktuarium Pasyjno-Maryjnym w Praszce
Przed Sumą odpustową kard. Nycz poświęcił tablicę upamiętniającą kard. Stefana Wyszyńskiego, a modlitwę zawierzenia w kaplicy Matki Bożej Królowej Palestyny – Patronki Zakonu Świętego Grobu, odmówił jego polski zwierzchnik Józef Dąbrowski OESSH. Po procesji do sanktuarium, przed wizerunkiem Kalwaryjskiej Matki Zawierzenia kard. Nycz odmówił modlitwę zawierzenia św. Jana Pawła II. Po procesji zaśnięcia Matki Bożej z figurą Matki Bożej Zaśniętej z Domku Zaśnięcia na szczyt Kalwarii w Praszce rozpoczęła się Suma odpustowa.
W homilii kard. Nycz przypomniał, że odpust w Praszce miał być dziękczynieniem za beatyfikację sługi Bożego kard. Stefana Wyszyńskiego, która nie odbyła się na skutek pandemii. Podkreślił, że ta uroczystość musi być godna. – Nie możemy pozwolić na to, żeby wielki prymas, który gromadził wokół siebie setki tysięcy ludzi, był beatyfikowany w zaciszu małego kościoła, w obecności 60 czy 100 ludzi. Potrzebujemy nie wirtualnej, a realnej uroczystości, która da nam nowego patrona i wzór do naśladowania, również w głoszeniu Ewangelii – powiedział metropolita warszawski.
Przypominając modlitwę zawierzenia odmówioną w kaplicy Matki Bożej Królowej Palestyny, zwrócił uwagę na obecność członków Zakonu Świętego Grobu, których zadaniem jest troska o Grób Pański, ale także o chrześcijan w Ziemi Świętej. Kard. Nycz wezwał do modlitwy za chrześcijan cierpiących w Palestynie oraz za ofiary niedawnego wybuchu w Libanie.
Metropolita warszawski odmówił również przed Sumą modlitwę zawierzenia, którą 19 sierpnia 2002 r., podczas ostatniej pielgrzymki do ojczyzny św. Jan Paweł II wypowiedział w Kalwarii Zebrzydowskiej. – Jesteście rozwinięciem i kontynuacją tego sanktuarium, a więc jesteście szczególnie odpowiedzialni za dziedzictwo tego miejsca i św. Jana Pawła II – powiedział do wiernych w Praszce. Kard. Nycz przypomniał, że Karol Wojtyła przywoził do Kalwarii Zebrzydowskiej nieraz trudne sprawy Kościoła krakowskiego, które „omodlone na dróżkach kalwaryjskich, rozwiązywały się w szczególnie dobry sposób”. – Życzę wam, żeby także wasze dróżki były miejscem rozwiązywania ludzkich problemów – zwrócił się do parafian z Praszki.
REKLAMA
Metropolita warszawski przypomniał, że u podstaw sanktuarium w Praszce leżą troska jego kustosza ks. Stanisława Gasińskiego i abp seniora Stanisława Nowaka, założyciela tego miejsca, „który pochodząc z pobliża Kalwarii Zebrzydowskiej i będąc jej pielgrzymem, postawił sobie za ważny cel, aby Praszka stała się wzorcem dla sanktuariów na terenie archidiecezji częstochowskiej”. – Podziwiamy obecność księdza arcybiskupa na wszystkich uroczystościach maryjnych, choć po ludzku ma prawo do tego, żeby odpocząć. Dzisiaj także jest z nami i za to mu bardzo dziękuję – przyznał celebrans.
Za św. Janem Pawłem II przypomniał, że w Kalwarii „poznaje się związek Jezusa z Maryją aż po krzyż i tam poznaje się związek Maryi z Jezusem”. – Golgota, na którą zaprowadzili Jezusa dla naszego zbawienia, jest na pierwszym miejscu Kalwarią Jezusa. Także wasza Kalwaria jest przede wszystkim Kalwarią Odkupiciela i Zbawiciela człowieka. Tam się dokonała ofiara, dla której Chrystus stał się człowiekiem. Mając ludzkie ciało, reprezentował nas, a będąc Bogiem, reprezentował Boga i złożył za nasze grzechy zastępczą ofiarę. Jak mówi św. s. Faustyna Kowalska, w tym momencie wchodzimy głęboko w tajemnicę Trójcy Przenajświętszej, ponieważ stajemy przed Ojcem i mamy odwagę powołać się na Mękę Jego Syna, wypraszając miłosierdzie – wyjaśnił kard. Nycz.
REKLAMA
Dodał, że każda Kalwaria ma też charakter maryjny, ponieważ Matka Jezusa „jako jedna z niewielu stanęła pod krzyżem i usłyszała słowa: «Niewiasto, oto syn Twój»”.
– Równocześnie w tym oddaniu na Kalwarii odnajdujemy naszą drogę do Jezusa przez Maryję, drogę, której uczyli nas i kard. Wyszyński, i św. Jan Paweł II – kontynuował metropolita warszawski.
Jak zauważył, dzisiejsze sprawy są podobne do tych, z którymi na Kalwarię pielgrzymowali ci dwaj pasterze. – Tą sprawą jest przede wszystkim rodzina. Ona woła o modlitwę, ale potrzebuje także wielkiej pracy nad sobą, żeby wypełnić zadania – te rodzicielskie, żeby były w Polsce dzieci, i wychowawcze, żeby nie oddawała wychowania tylko w ręce szkoły i różnych instytucji – pouczał kard. Nycz, przywołując sytuację wywołaną pandemią COVID-19. – W rodzinach pojawiła się szansa na to, żeby nadrobić czas, bo wielu mówiło, że nie ma czasu na wychowanie. Kiedy ten czas przyszedł, bardzo wielu nie wiedziało, co z nim zrobić albo mówili, że jest go za dużo – stwierdził hierarcha. Dodał, że „Europa i Polska są na krawędzi beznadziejnej demografii”.
Zwrócił również uwagę na prowadzony dziś atak, którego celem jest małżeństwo. – Nigdy dotąd tak wyraźnie i tak mocno nie próbowano podważać istoty małżeństwa jako związku mężczyzny i kobiety, a dla chrześcijanina – związku sakramentalnego, pobłogosławionego i nierozerwalnego. Dzisiaj próbuje się zrównywać z małżeństwem sakramentalnym wszystkie inne próby usankcjonowania związków – kontynuował.
Zdaniem metropolity warszawskiego, drugą trudną sprawą jest troska o miłość społeczną, o którą prosili kard. Wyszyński i św. Jan Paweł II. – Prymas Tysiąclecia często mawiał: „Ten, kto miłuje, zwycięża, a kto nie miłuje, już przegrał”. To była wielka nauka tych pasterzy. Czy ona nie jest dzisiaj aktualna i nam potrzebna, kiedy jesteśmy podzieleni, kiedy mówimy o sobie: „my” i „wy”, „my” i „oni”? A przecież ci „my” i „wy” to ludzie ochrzczeni, którzy są w Kościele i dla których jest Kościół. Nie daj Boże, gdybyśmy jeszcze ten podział wprowadzili do Chrystusowego Kościoła – przestrzegał celebrans.
REKLAMA
Kard. Nycz przypomniał również list biskupów polskich do biskupów niemieckich z 1965 r. ze słowami: „Przebaczamy i prosimy o przebaczenie”. – To był list prorocki, profetyczny, który stał się początkiem pojednania między naszymi narodami. Czy prawie 60 lat później napisanie listu o takim chrześcijańskim podejściu do miłości, także nieprzyjaciół, byłoby możliwe? Czy byłoby nas na niego stać? To są kalwaryjskie pytania, o których rozmawiał Jezus z Maryją i Janem z wysokości krzyża, kiedy składał ofiarę za wszystkich, a przede wszystkim za nas, za grzeszników, w tym za tego, który w odczuciu ludzi był łotrem i który na nic nie zasługiwał – zaznaczył metropolita warszawski.
Na zakończenie ponownie zachęcił do modlitwy o ustanie pandemii, o zgodę w Polsce, za ofiary wybuchu w Libanie oraz za polskie rodziny, „aby szły drogą wyznaczoną przez Stwórcę i wychowywały nowych ludzi plemię”. – Niech Matka Najświętsza, św. Jan Paweł II, kard. Stefan Wyszyński bł. Hanna Chrzanowska będą w tej modlitwie pośrednikami – zakończył kard. Nycz.
Po Eucharystii odbyła się procesja do kościółka Grobku oraz Wniebowzięcia Maryi. Na zakończenie uroczystości kard. Nycz wprowadził do kaplicy Miłosierdzia Bożego w kościele Świętej Rodziny relikwie bł. Hanny Chrzanowskiej, pielęgniarki, prekursorki domowej opieki nad chorymi i współpracowniczki abp. Karola Wojtyły.",Maciej Orman,https://www.niedziela.pl/numer/2016/48,Praszka,https://www.niedziela.pl/artykul/56713/Kard-Nycz-w-Praszce-To-miejsce-jest
Nie ma zgody na wykorzystywanie płodów do produkcji szczepionek,"Episkopat Anglii i Walii wydał dokument, w którym zajął stanowisko wobec moralnych aspektów procesu tworzenia i stosowania szczepionek. Biskupi przypominają oficjalne nauczanie Kościoła i kładą szczególny nacisk na konieczność ochrony życia najsłabszych i najbardziej zagrożonych, w kontekście prac nad powstaniem szczepionki przeciw wirusowi COVID-19.","Biskupi wyrazili nadzieję, że możliwe jest uzyskanie w sposób etyczny szczepionki, zapobiegającej zarażeniu się koronawirusem. Podkreślili również, że Kościół zdecydowanie rozróżnia nieetyczne pozyskiwanie szczepionek w dzisiejszych czasach, a stosowanie historycznych linii komórkowych, pochodzących z abortowanych płodów w latach 70.
Episkopat Anglii i Walii przywołuje więc stanowisko Kościoła, który nieprzerwanie sprzeciwia się produkcji szczepionek z wykorzystaniem takich tkanek i zarazem uznaje cierpienie, którego doświadcza wielu katolików, gdy stają przed wyborem nieszczepienia własnego dziecka gdyż w swoim odczuciu mogliby stać się współwinnymi aborcji. Jak przypominają biskupi, Kościół naucza iż: „ogromne znaczenie zdrowia dziecka i innych osób, szczególnie narażonych, może pozwolić rodzicom na użycie szczepionki, która w przeszłości została opracowana przy użyciu diploidalnych linii komórkowych”.
Dokument episkopatu nawiązuje również do notatki opublikowanej przez Papieską Akademię Życia w 2017 r., w której stwierdzono, że „wszystkie zalecane klinicznie szczepionki mogą być przyjmowane z czystym sumieniem, a ich stosowanie nie oznacza jakiegokolwiek współudziału w aborcji na życzenie”.
W lipcu 2019 roku biskup John Sherrington stojący na czele komisji ds. obrony życia episkopatu Anglii i Walii wezwał rząd Wielkiej Brytanii do promowania przyszłej produkcji szczepionek z materiałów pochodzących z komórek innych niż ludzkie lub pozyskiwanych w sposób etyczny.","Elżbieta Sobolewska-Farbotko
/Vatican News",,szczepionka,https://www.niedziela.pl/artykul/56639/Nie-ma-zgody-na-wykorzystywanie-plodow-do
Tajemnice Góry Tabor. Odpust w Sawinie,"Rozważania do Ewangelii Mk 16, 15-20.","6 sierpnia Kościół obchodzi święto Przemienienia Pańskiego. Dla wspólnoty parafialnej w Sawinie to dzień odpustu parafialnego.
Na półmetku wakacji i żniw, w czasie naznaczonym przez pandemię Covid 19, rzesze wiernych zgromadziły się już w wigilię Przemienienia Pańskiego na cmentarzu parafialnym, by swą modlitwą objąć tych, którzy wyprzedzili ich w drodze do nieba. 6 sierpnia sumie odpustowej i procesji eucharystycznej przewodniczył ks. Józef Piłat – dziekan dekanatu Chełm Zachód, zaś homilię wygłosił ks. Józef Trąbka. Ks. Andrzej Doliński – gospodarz sawińskiej parafii – witając wszystkich przybyłych na doroczne uroczystości odpustowe, zaprosił, by wśród szarzyzny dnia codziennego wspiąć się na Górę Tabor i spotkać się z Bogiem. W homilii ks. Józef Trąbka, wskazując na różne elementy świętowania odpustu parafialnego, takie jak odświętne stroje, spotkania rodzinne i wspólne spędzanie czasu, zwrócił uwagę na to, co jest istotą odpustu, że jest to darowanie przez Boga kary doczesnej za grzechy, zgładzone już co do winy w sakramencie pokuty. Ks. Trąbka zachęcał, by wpatrzeć się w obraz Przemienienia Pańskiego nie okiem historyka sztuki, czy rzeczoznawcy, który miałby go wycenić, a oczyma wiary. By wpatrzyć się w ten obraz ze szczerym pragnieniem spotkania Boga w swoim życiu, na różnym jego etapie. Zwrócił też uwagę na symbolikę góry Tabor. Podkreślił przy tym, że różne ważne wydarzenia w historii zbawienia miały miejsce na górach, wzniesieniach. Zachęcał zgromadzonych na Eucharystii, by próbowali wsłuchiwać się w ciszę, bo wtedy łatwiej usłyszeć Boga. Góry temu sprzyjają. W dzisiejszym, rozkrzyczanym świecie, często trzeba zawalczyć o ciszę, uczyć się tej ciszy, by wejść w relację z samym sobą i z Panem Bogiem. Po procesji eucharystycznej miał miejsce obrzęd poświęcenia kopru, który każdego roku przynoszą wierni, przekonani że koper jest dobrym i skutecznym lekarstwem w różnych dolegliwościach, w chorobach ludzi i zwierząt.",Katarzyna Szczablewska-Siwek,,homilia,https://www.niedziela.pl/artykul/56605/Tajemnice-Gory-Tabor-Odpust-w-Sawinie
"Bp Piotrowski do pielgrzymów: tam, gdzie jest Eucharystia, tam jest prawdziwy Kościół","Tam, gdzie jest Eucharystia – nawet jeśli zgromadzenie jest niewielkie, tam jest prawdziwy Kościół, doświadczony w wierze – mówił dzisiaj bp Jan Piotrowski w bazylice wiślickiej, podczas Mszy św. inaugurującej 39. Pieszą Pielgrzymkę Kielecką na Jasną Górę.","W homilii biskup kielecki zachęcał do gorliwości w odnawianiu życia eucharystycznego, ale i do roztropnych zachowań w czasie pandemii, przypominał także ograniczenia, które na wszelkie przejawy życia nakładają szczególne okoliczności wynikające z COVID-19.
Zauważył, że pielgrzymi wyruszający na pątniczy szlak na Jasną Górę od 39 lat gromadzą się u stóp Matki Bożej Łokietkowej Uśmiechniętej, lecz w tym roku „realizacja tego pielgrzymiego wydarzenia ma inną dynamikę”. Zaznaczył, że „roztropność nakazuje, byśmy z pokorą przyjęli obecne możliwości”, wskutek których, pod hasłem „Oto wielka tajemnica wiary”, będą pielgrzymować sztafetowo dwie grupy, które złączy przeżywanie Eucharystii.
Właśnie na wspólnotową Eucharystię bp Piotrowski położył szczególny nacisk. Podkreślił także, że w „niczym nie ucierpi formacja duchowa”, gdyż codziennie będzie Msza św., Słowo Boże, konferencje, które będzie głosił ks. Leszek Starczewski – proboszcz ze Złotnik. W uczestnictwie w tych formach pielgrzymowania pomogą media diecezjalne. Dzięki nim, jak zauważył biskup, można było wziąć udział w wielu ważnych wydarzeniach diecezjalnych przez cały czas trwania pandemii.
- Potrzeba nam też odrobinę odwagi, aby wyjść na pielgrzymi szlak, choć roztropność jest wielką cnotą. Nie bójcie się maseczek, i wy też, bracia kapłani – zalecał bp Piotrowski.
Przypominał także mocno zmienione życie Kościoła, przez cały Wielki Post, Triduum Paschalne oraz „życie eucharystyczne przeniesione do środków społecznego przekazu”. – Świat Bożej miłości nie jest jednak światem wirtualnym – podkreślił. Zachęcał, aby na pielgrzymim szlaku z wiarą nieść intencje osobiste, rodzinne, społeczne i „aby serca były ewangelicznie pojemne”. - Jedną z głównych intencji, którą wam polecam, jest prośba o nasze eucharystyczne uzdrowienie, ze świadomością, że Eucharystia jest sercem naszego chrześcijańskiego życia – mówił biskup kielecki. Apelował o wytrwałą wiarę, nie tylko o „nowoczesne patrzenie na świat”.
REKLAMA
- Skutki koronawirusa będziemy leczyć przez lata, ale Jezus Eucharystyczny jest naszą mocą – podkreślał w słowie do pielgrzymów.
W czwartek 6 sierpnia rano pielgrzymka wyrusza na szlak.
Wprowadzono ograniczenie wiekowe od 18 do 65 roku życia. Wszystkich pozostałych proszono o włączanie się w grupę duchową. Materiały są udostępniane na stronie internetowej pielgrzymki.
Każda grupa pielgrzymkowa liczy do 50 osób. Pielgrzymom towarzyszy pieśń „Od miłości do świętości” autorstwa ekspolicjantki i poetki, Anny Zielińskiej-Brudek.
Zwykle w pielgrzymce kieleckiej uczestniczyło 1500-2000 osób. Pielgrzymi mają do przebycia ok. 200 km. Tradycją jest udział w pielgrzymce kolejnych biskupów kieleckich. Z tegoroczną pielgrzymką idzie bp Jan Piotrowski.","dziar
/Kielce (KAI)",,bp Jan Piotrowski,https://www.niedziela.pl/artykul/56571/Bp-Piotrowski-do-pielgrzymow-tam-gdzie
Dni Jakubowe,Już po raz czwarty odbyły się Euroregionalne Dni Jakubowe w Gminie Przeworsk.,"Celem imprezy jest promocja Camino de Santiago – Drogi św. Jakuba jako szlaku pątniczego i pierwszego Europejskiego Szlaku Kulturowego, który biegnie przez przeworski region. W tym roku ze względu na pandemię COVID-19 została ograniczona do części sportowej.
Wydarzenie rozpoczął Bieg „po muszlę św. Jakuba” przy kościele św. Marii Magdaleny w Nowosielcach. Trasa wiodła malowniczymi ścieżkami Traktu Królewskiego, Podkarpacką Drogą św. Jakuba, przy której znajduje się drewniana kapliczka św. Jakuba Większego Apostoła oraz słup kilometrowy wskazujący drogę oraz liczbę kilometrów do Santiago de Compostela. Po zakończonym Biegu pamiątkowe statuetki, dyplomy i nagrody wręczył zawodnikom wójt Gminy Przeworsk Daniel Krawiec, sołtys wsi Nowosielce Marta Wojnar oraz wiceprezes Bractwa św. Jakuba Apostoła przy Sanktuarium Grobu Bożego w Przeworsku Jacek Hołub.
Kolejnym punktem programu był Jakubowy Rajd Rowerowy, którego 24 kilometrowa trasa wiodła z Nowosielec do Kosiny, gdzie uczestnicy zwiedzili drewniany kościół filialny św. Sebastiana, a następnie przez miejscowości: Markowa, Gać, Dębów do Nowosielec. Po zakończonym rajdzie dekoracji uczestników dokonali: przedstawiciel Zarządu Powiatu Przeworskiego Agnieszka Bukowa-Jedynak oraz dyrektor Samodzielnego Publicznego Zakładu Opieki Zdrowotnej w Przeworsku Grzegorz Jedynak.",Justyna Solarz,https://www.niedziela.pl/numer/2020/32,św. Jakub,https://www.niedziela.pl/artykul/149301/nd/Dni-Jakubowe
Kryminalne zagadki bp. Włóczyńskiego,"Klucz do serca biskupa to tytuł nowej książki bp. Krzysztofa Nitkiewicza, która powstała w trudnym okresie pandemii. Ciekawe opowiadania, okraszone kryminalno-groteskową nutą, pomagają spojrzeć na niełatwą rzeczywistość z przymrużeniem oka.","Opowiadania zawarte w książce o biskupie Bernardzie Włóczyńskim i jego współpracownikach napisałem z myślą o wszystkich, którzy szczerze miłują Kościół. «Nie bój się, mała trzódko, gdyż spodobało się Ojcu waszemu dać wam królestwo» (Łk 12, 32)” – napisał bp Nitkiewicz w notce dedykacyjnej, która otwiera, niczym zamek, nową książkę.
Tajemnicze nasiona, skradzione obrazy, zagubiony eksponat muzealny czy wirtualny atak na kurię biskupią – to tylko niektóre z zagadek, które ma do rozwikłania bp Włóczyński, ordynariusz diecezji rzymkowieckiej. Na szczęście bogate doświadczenie arcypasterza oraz otaczający go życzliwi i kompetentni współpracownicy zapobiegną niejednemu nieszczęściu.
Biskup Nitkiewicz podkreśla, że zbieżność osób, miejsc i sytuacji jest całkowicie przypadkowa, a fabuła opowiedzianych historii stanowi wytwór jego fantazji. Jak dodaje, sam nie lubi bezczynności, dlatego książka powstała w trudnym okresie pandemii i kwarantanny związanej z COVID-19. Jej powstaniu przyświecały następujace cele: podniesienie czytelnika na duchu, oderwanie go od codziennych zmagań oraz spojrzenie na rzeczywistość z przymrużeniem oka.
REKLAMA
Książka zawiera szesnaście opowiadań, w których autor opisuje wydarzenia mające miejsce w diecezji rzymkowieckiej, a które wymagały duszpasterskiego, detektywistycznego i ojcowskiego zaangażowania bp. Bernarda Włóczyńskiego. Tytuły niektórych z nich to: Cień przeszłości, Wirtualna zemsta, Znikające obrazy, Cenniejsze niż złoto, Sprawiedliwość Boska i ludzka, Owoc zakazany.
W okresie najsroższych obostrzeń związanych z epidemią niektóre opowiadania bp Nitkiewicz czytał w cyklu wideoopowiadań Lektura na trudne dni, które były publikowane na stronie internetowej diecezji sandomierskiej.
Klucz do serca biskupa
Bp Krzysztof Nitkiewicz
Wydawnictwo Diecezjalne i Drukarnia w Sandomierzu
Cena: 21,17 zł",Ks. Wojciech Kania,https://www.niedziela.pl/numer/2020/32,Biblia,https://www.niedziela.pl/artykul/149246/nd/Kryminalne-zagadki-bp-Wloczynskiego
Ruda Śląska: modlitwa za górników chorych na Covid-19,"W sytuacji zagrożeń – nie jesteście sami! - mówił abp Wiktor Skworc do górników. Metropolita katowicki przewodniczył Mszy świętej w Rudzie Śląskiej-Bielszowicach, w swojej rodzinnej parafii. Wraz z wiernymi modlił się za górników i ich rodziny, szczególnie tych chorych na Covid-19. Prosił Boga o miłosierdzie nad światem i ustanie pandemii oraz siły dla tych, którzy każdego dnia walczą z istniejącym zagrożeniem.","Abp Skworc w homilii zauważył, że już za miesiąc wszyscy będą wspominać 40-tą rocznicę podpisania porozumień w Gdańsku, Szczecinie i Jastrzębiu, które umożliwiły „rewolucję solidarności” w Polsce. - Słowo – solidarność – rozsławiło naszą Ojczyznę na całym świecie - przypomniał. Mówił, że słowo to występuje również w języku Kościoła (w KKK aż 16 razy) odnosząc się do „solidarności” miedzy wszystkimi stworzeniami. - Można ją określić jako siostrę miłości, teologicznej cnoty, zasiewanej w ludzkie serca w chwili chrztu św., aby każdy chrześcijanin był zdolny do realizowania swego powołania poprzez czyny miłości, solidarności i miłosierdzia - kontynuował metropolita katowicki.
W homilii wskazywał, że o solidarności mówił często Jan Paweł Wielki i przestrzegał, że „nie ma solidarności bez miłości”. - Takie spojrzenie na treść słowa solidarność, pozwala zauważyć, że stanowi ona szczególny rodzaj więzi międzyludzkiej - podkreślał hierarcha zachęcając, byśmy byli razem w sposób dynamiczny, mający charakter działania i zobowiązywali się do pomocy innym.
Zachęcał do działania na rzecz dobra wspólnego i poczucia odpowiedzialności – każdego za wszystkich.
Zwracając się do obecnych na mszy św. - w jego rodzinnej parafii - potwierdzał, że w duchu solidarności przybył modlić się za górników i ich rodziny, zwłaszcza za zarażonych koronawirusem. Nawiązał do sytuacji na świecie i pandemii, która od miesięcy jest zagrożeniem całej ludzkiej rodziny. Jeszcze raz powtórzył, że Kościół jest solidarny z górnikami kopalni Bielszowice.
- Kto choć trochę zna warunki górniczej pracy wie, że nie można w kopalni pracować na dystans. Nie można też z dnia na dzień zamknąć kopalni jak się zamyka sklep z węglem - podkreślał metropolita katowicki. Mówił o ograniczeniu wydobycia, jak i niepewności o losy całej górniczej branży. - Modlimy się za was górnicy tym bardziej intensywnie, że poczuliście się niejako podwójnie zagrożeni – zdrowotnie i pracowniczo, egzystencjalnie - dodawał.
REKLAMA
Zwracając się do Braci Górniczej abp Skworc zapewniał o wsparciu. - W sytuacji – tak wielu zagrożeń – nie jesteście sami. Bóg jest solidarny z człowiekiem – przypomniał. Arcybiskup wyraził przekonanie, że wielu zakażonych łączy się wraz z rodzinami na modlitwie dzięki transmisji internetowej, aby przyjąć dar słowa i Chleba. - Nie jesteście pozostawieni samym sobie, Bóg otwiera swoją rękę i każdemu głodnemu podaje pokarm, daje Siebie! Przyjmijcie Go w duchowej komunii, wejdźcie we wspólnotę z Bogiem - wołał metropolita katowicki.
Górnikom przypomniał, że w czasie zmagania się ze stanem epidemicznym w kraju, szczególnego znaczenia w relacjach społecznych nabiera ewangeliczna zasada solidarności. Ona konkretyzuje się poprzez budowanie wzajemnych więzi, gesty pomocy, przyjaźni i miłości społecznej.
- Tak buduje się dobro wspólne, a jest nim dziś przede wszystkim zdrowie - zaznaczał arcybiskup. Na koniec życzył im, by nic – żadne zagrożenie czy zgorszenie – nie odłączyło ich od miłości Chrystusa, który nas pierwszy umiłował! - To w Jego zwycięstwie – na drzewie krzyża – jest zwycięstwo solidarności; nasze zdrowie, życie i zwycięstwo! - mówił.
Metropolita katowicki przewodniczył Mszy świętej w Rudzie Śląskiej-Bielszowicach, w swojej rodzinnej parafii. Wraz z wiernymi modlił się za górników i ich rodziny, szczególnie tych chorych na Covid-19. Liturgia była transmitowana w Internecie.","asp
/Radio eM
/Ruda Śląska (KAI)",,św. Jan Paweł II,https://www.niedziela.pl/artykul/56411/Ruda-Slaska-modlitwa-za-gornikow-chorych
Indie: wolontariusze katoliccy dbają o godny pogrzeb ofiar pandemii,"Jednym z ważnych ""dzieł miłosierdzia"", pełnionych przez wolontariuszy katolickich w Indiach, jest troska o godne i honorowe grzebanie ofiar pandemii koronawirusa, która w tym azjatyckim kraju szerzy się w zastraszająco szybkim tempie. W wielu diecezjach w całym państwie powstały grupy ochotników katolickich, którzy we współpracy z ludźmi innych religii zajmują się grzebaniem zmarłych z powodu wirua Covid-19.","Jako pierwsza działania takie podjęła diecezja Idukki w południowoindyjskim stanie Kerala. 20 lipca około 30 kapłanów i 40 młodych świeckich wspólnie przygotowało godny pogrzeb ofiarom zarazy. Oznajmił o tym w rozmowie z watykańską agencją misyjną Fides ks. Mathew Navarakkattu, dyrektor diecezjalnego Duszpasterstwa Młodzieży.
Zaznaczył, że ""grzebanie zmarłych wskutek koronawirusa stało się poważnym problemem społecznym"". Wyjaśnił, że piętno [choroby] i strach powstrzymują ludzi od chowania tych ludzi. Niektórzy nie wiedzą, co mają robić i do kogo się zwracać w tej sytuacji. ""I grupa wolontariuszy z naszej diecezji pomoże pochować zmarłych wszystkich religii i będzie współpracować także z miejscowym rządem przy rozdzielaniu żywności, lekarstw i świadczeniu innych usług w ośrodkach kwarantanny na tym terenie"" – powiedział kapłan.
Poinformował następnie, że 48 ochotników przeszło już odpowiedni kurs formacyjny, przeprowadzony przez miejscowe wydziały sanitarne i będą obecnie stosować się do wytycznych stanowego wydziału zdrowia. ""Chcemy okazać bliskość, solidarność i miłość bliźniego także w tragicznej chwili śmierci"" – oświadczył ks. Navarakkattu. Jednocześnie zaznaczył, że dotychczas diecezja straciła tylko jednego wiernego, którego pogrzebano w obecności kapłanów i najbliższych.

PODZIEL SIĘ CYTATEM
REKLAMA
W tymże stanie Kerala organizacja katolicka ""Sahrudaya Samaritans"", zajmująca się dziełami miłosierdzia i solidarności w syromalabarskiej archidiecezji Ernakulam-Angamaly, powołała specjalny zespół, aby pomagać chować ofiary Covid-19. Jego członkowie uczestniczyli już w kilku tego rodzaju przypadkach. Dyrektor organizacji ks. Joseph Koluthuvallil poprosił 300 parafii z dystryktów Thrissur, Ernakulam, Kottayam i Alappuzha, w których ten katolicki Kościół wschodni pełni swój apostolat, o wolontariuszy, którzy włączyliby się w tę szczególną służbę. Na apel ten odpowiedziało ponad 2 tys. chętnych wszystkich religii, w większości młodych.
W inicjatywę tę włączyła się także archidiecezja Faridabad, obejmująca zasięgiem 5 stanów na północy kraju. Powstała tam grupa, złożona z 12 księży, 10 sióstr i około 25 świeckich, w celu udzielania sakramentów oraz pomagania i organizowania pogrzebów ofiar koronawirusa. ""Prawie 250 osób z 30 parafii zgłosiło się na ochotnika, chociaż potrzeba było jedynie czterech członków każdej parafii"" – powiedział agencji Fides ks. Julius Job, koordynator zespołu. Podkreślił, że archidiecezja chce zapewnić godny pochówek chrześcijański każdemu, kto umrze na jej terenie z powodu Covid-19. Według kapłana ""grupa nie tylko będzie pomagała przy pogrzebie, ale także zapewni chorym na tego wirusa zaspokojenie ich potrzeb duchowych"". Zaznaczył, że ""Kościół jest przy swoim ludzie w chwili wielkiego cierpienia i nasi wierni nie powinni być pozbawieni sakramentów”.
REKLAMA
Również stojący na czele tej archidiecezji abp Kuriakose Bharanikulangara wezwał swych księży do stanięcia obok bliźnich i do pomagania w chowaniu parafian. Zaznaczył przy tym, że chociaż zasadniczo idea ta skierowana jest do jego diecezjan, to ""jesteśmy gotowi objąć naszą posługą osoby innych wyznań"".
Pandemia pokazała, że w Indiach wielokrotnie dochodziło do dyskryminacji i ""stygmatyzacji"" chorych na Covid-19, gdyż rodzice, krewni i inne osoby z kręgu zarażonych boją się zakażenia wirusem. ""Brakuje wiedzy i empatii wśród tych, którzy zajmują się chorymi i ofiarami koronawirusa"" – powiedział Fidesowi ks. Ajaya Kumar Singh, działacz i wychowawca w zakresie praw człowieka w stanie Orisa. Jako przykład przytoczył przypadek lekarza z dystryktu Kandhamal w tym stanie, zmarłego z powodu Covid-19, któremu mieszkańcy jego wioski odmówili pochówku na miejscowym cmentarzu i zażądali pogrzebania go gdzie indziej. Podobne przypadki wydarzyły się też w stanach: Tamil Nadu na południu kraju i Meghalaya w Indiach Północno-Wschodnich.
""Zachowując odpowiednie środki ostrożności medyczne i inne należy zapewnić tym, którzy umierają z powodu Covid-19, należny szacunek i godny pochówek w czasie tej pandemii"" – powiedział kapłan. Przypomniał, że biskupi katoliccy Indii wezwali duchowieństwo i wolontariuszy do stosowania się do przepisów rządowych w sprawie grzebania ofiar.
Według stanu na 31 lipca w kraju tym stwierdzono ponad 1,6 miliona pozytywnych przypadków wirusa i 35 tys. zgonów z tego powodu.","kg KAI
/FIDES)
/Delhi",,koronawirus,https://www.niedziela.pl/artykul/56376/Indie-wolontariusze-katoliccy-dbaja-o
Inna niż wszystkie,"Tegoroczna Piesza Pielgrzymka Wrocławska miała być wyjątkowa. I jest, chociaż jeszcze rok temu niewiele osób spodziewało się takiego przebiegu wydarzeń. Pandemia Covid-19 sprawiła, że w tym roku pątnicy na Jasną Górę udadzą się w sztafecie.","Codziennie na trasę pielgrzymki wyjdą pielgrzymi dwóch różnych grup, po 50 osób każda. Nie będzie wieczornego apelu w grupach, spotkań z mieszkańcami goszczących nas miejscowości, tłumu pielgrzymów krok po kroku zmierzających do celu swojej drogi. Mimo to jest wiele czynników, które się nie zmieniają.
Czym jest pielgrzymka?
Rekolekcje w drodze są dużym wysiłkiem fizycznym. Pojawia się zmęczenie, znużenie, zaczynają boleć nogi i dokuczać inne dolegliwości fizyczne. Do tego zaczyna padać deszcz lub jest ponad 30oC, a pielgrzymka podąża dalej. Idąc jako społeczność Pieszej Pielgrzymki Wrocławskiej, tworzymy wielką rodzinę. Ta wielka wspólnotowość wyraża się w braku obojętności na idącego obok nas człowieka. Idąc, przyjmujemy postawę „brat” i „siostra” i tak też zwracamy się do siebie, chcąc ukazać więź rodzinną i chrześcijańską. Budowanie wspólnoty jest także ważne podczas Mszy św., która sprawowana jest każdego dnia niezależnie od warunków pogodowych. Specyfiką tych Mszy są miejsca, gdzie się one odbywają. Raz jest to kościół, innym razem las, a zwieńczeniem pielgrzymki jest Eucharystia na wałach jasnogórskich. Kontynuacją rozważań mszalnych są konferencje głoszone na trasie pielgrzymki. Są one pomocne, aby lepiej przeżyć ten czas, a także podjąć refleksję nad prawdami wiary i naszym życiem.
Dobry miernik człowieczeństwa
Na trasie pielgrzymki nie mamy wpływu na wiele czynników. Trasa jest już wyznaczona, tematy konferencji też, każda grupa ma zazwyczaj swój plan ramowy, służba porządkowa wydaje konkretne rozporządzenia, aby pielgrzymi bezpiecznie dotarli do upragnionego celu. Wszystko to wymaga porządku i posłuszeństwa.
Pielgrzymka wiele można nauczyć, ale najważniejsze, aby prowadziła do Boga.",Ks. Łukasz Romańczuk,https://www.niedziela.pl/numer/2020/31,Jasna Góra,https://www.niedziela.pl/artykul/149214/nd/Inna-niz-wszystkie
Każdy jest mile widziany,"Koronawirus dotknął wspólnotę zakonną warszawskich redemptorystów. W tej chwili kościół rektoralny św. Benona jest już otwarty, a kapłani i wierni ściśle przestrzegają obowiązku noszenia maseczek.","Nie jesteśmy kościołem parafialnym, więc przychodzą do nas ludzie z różnych części Warszawy. W większości są to osoby, które kiedyś tutaj przyszły i tak im się spodobało, że wracają – opowiada o. Arkadiusz Buszka CSsR.
Kościół św. Benona to niewielki budynek z bogatą historią – podobnie jak bogata jest historia redemptorystów w Warszawie. W niedzielę sprawowana jest tylko jedna Eucharystia w południe, na którą przychodzi 30-40 osób. To wystarczająca liczba, aby zapełnić kameralne wnętrze. Być może właśnie ta nastrojowa atmosfera przyciąga wiernych. Choć świątynia usytuowana jest na uboczu, starsi przechodnie bez problemu wskazują pytającemu drogę.
– Ludzie z okolicy znajdą tutaj ojców franciszkanów, dominikanów, są też paulini – wymienia o. Arkadiusz. – My nie traktujemy tego, jak konkurencji. Cieszymy się, kiedy ktoś do nas przyjdzie. Każdy jest mile widziany – podkreśla.
Stali bywalcy i turyści
O. Buszka zauważa, że jest grupka stałych bywalców, którzy przychodzą do kościoła św. Benona prawie co niedzielę, oraz grono tych, którzy pojawiają się od czasu do czasu. Zdarzają się także takie osoby, które na Mszę św. w niedzielne popołudnie wpadają przypadkowo. Są to przeważnie turyści.
– Odwiedzają nas głównie osoby po czterdziestce i starsi – regularnie kilka zacnych pań z okolicy. Jeśli przychodzą dzieci i młodzież, to z rodzicami – dodaje – Od początku pandemii dostosowaliśmy się do nałożonych ograniczeń. Następnie nasz kościół był przez chwilę zamknięty. Później z całą powagą w trosce o bezpieczeństwo stosowaliśmy się do obowiązujących limitów wiernych – relacjonuje.
Koronawirus i kwarantana
Był też dodatkowy aspekt wpływający na taką ostrożność. Kościół usytuowany w centrum miasta, zwraca uwagę nie tylko ludzi wierzących. Tym bardziej nie należało lekceważyć sytuacji. Mimo wszystkich środków zapobiegawczych, na początku czerwca koronawirus dotknął jedną osobę ze wspólnoty zakonnej.
REKLAMA
– Zostaliśmy objęci kwarantanną w domu, automatycznie też zamknęliśmy kościół. Wcześniej, dopóki nie dotknęło to nas bezpośrednio, podchodziliśmy do sytuacji z dystansem. Później zrozumieliśmy, że to jest jednak poważna sprawa i modlitwa w tej intencji ma sens. My mamy pewien komfort, duży dom, po którym nawet na kwarantannie możemy się poruszać. Mamy ogród, do którego możemy wyjść, ale myślimy o tych ludziach, którzy są zamknięci w blokach z rodziną na 40 metrach kwadratowych. To także jest tragedia.
Na razie jest za wcześnie na wyciąganie wniosków, że ludzie odeszli od wiary po wybuchu Covid-19. Nie mamy też pewności, jak pandemia będzie się dalej rozwijać.

PODZIEL SIĘ CYTATEM
Nadzieja na powrót
Wciąż daje się zauważyć spadek liczby osób uczestniczących w niedzielnej Eucharystii, choć w sobotę i niedzielę na bulwarach staromiejskich panuje już dawny tłok.
– Miesiąc przed pandemią przychodziło do nas na Mszę św. 50, nawet do 60 osób. W tak malutkim kościele, to było widać z perspektywy ołtarza. Mam nadzieję, że w przyszłości wrócimy do stanu poprzedniego. Na razie jest za wcześnie na wyciąganie wniosków i wydawanie werdyktów, że ludzie odeszli od wiary. Jeszcze nie mamy pewności, jak ta pandemia będzie się dalej rozwijać – mówi o. Arkadiusz Buszka CSsR.",Katarzyna Kasjanowicz,https://www.niedziela.pl/numer/2020/31,modlitwa,https://www.niedziela.pl/artykul/149212/nd/Kazdy-jest-mile-widziany
Jubileuszowa wdzięczność,"O apostolstwie słowa drukowanego, zmniejszającym się czytelnictwie i jubileuszu Sióstr Matki Bożej Loretańskiej z s. Anicetą Borowską, przełożoną generalną Zgromadzenia, rozmawia Łukasz Krzysztofka.","Łukasz Krzysztofka: 2 sierpnia rozpoczyna się jubileusz 100-lecia zgromadzenia sióstr loretanek. Co będzie nas czekać przez ten rok?
S. Aniceta Borowska: Terminarz rozpisałyśmy w ten sposób, że uroczystości będą odbywały się przez cały rok we wszystkich domach zgromadzenia w Polsce i za granicą. Choć niektóre terminy mogą ulec zmianie ze względu na pandemię. Miałyśmy mieć 10 października spotkanie w Rumunii. Nie wiemy i czekamy, jak się sytuacja rozwinie.
Gdzie zaplanowano zakończenie roku jubileuszowego?
Odbędzie się ono w Loretto 31 lipca przyszłego roku. Ufamy, że się uda wykończyć świątynię, która jest w użytku od sierpnia ubiegłego roku.
Ten kościół już przyciąga, co mogliśmy zobaczyć szczególnie w czasie najostrzejszych obostrzeń związanych z pandemią COVID-19.
To prawda. Niektóre kościoły w czasie obostrzeń nie mogły pomieścić takiej liczby wiernych, więc przyjeżdżali oni do nas. Jeden z naszych kapelanów odprawiał w kaplicy, a drugi równocześnie w kościele. Przestrzegałyśmy oczywiście odległości, ale ludzie stali także na dworze. Mogli uczestniczyć w nabożeństwach, nawet siedząc w samochodach. Dzięki łasce Bożej i wstawiennictwu naszego założyciela nic nikomu się nie stało.
REKLAMA
Wróćmy jeszcze do jubileuszu. Jak przygotowywały się siostry do niego?
Przygotowania szły dwutorowo. Najpierw co roku przez 9 lat podejmowany i rozważany był inny temat. A bezpośrednie przygotowania trwały 9 miesięcy. Rozpoczęły się 1 października zeszłego roku w każdej kaplicy zakonnej od wniesienia i zapalenia świecy jubileuszowej. Każdy miesiąc miał swoje hasło oparte o nauczanie założyciela, w powiązaniu z dokumentami Kościoła.
Pierwszym rozważanym tematem była wdzięczność. Dlaczego?
Nasz założyciel kładł na wdzięczność wielki nacisk. Miał powiedzenie, że Bóg najbardziej brzydzi się niewdzięcznością.
Jakie były kolejne tematy?
Rozważaliśmy także umiłowanie Kościoła, miłość do Ojczyzny, dzielenie się z innymi różnymi dobrami. Wszystkie domy na świecie były włączone w ten ruch modlitewny. Zakończyliśmy 9-miesięczną nowennę 30 czerwca. Lipiec zostawiając już na świętowanie.
Dlaczego właśnie lipiec?
Ponieważ bł. Ks. Kłopotowski 5 lipca przyjął święcenia kapłańskie w katedrze lubelskiej, urodził się 20 lipca, został ochrzczony 22 lipca, 31 lipca obchodził imieniny i również tego dnia założył zgromadzenie. Więc wszystkie rocznice związane są z lipcem.
Na początku lipca czuwały siostry również przed obrazem Czarnej Madonny na Jasnej Górze.
Tak, w nocy z 5 na 6 lipca byłyśmy na całonocnym czuwaniu na Jasnej Górze. Dzięki transmisji wideo w Internecie nasze siostry w różnych częściach świata mogły się w tym czasie łączyć z Częstochową. Podczas Mszy św. odbyła się też duchowa adopcja, podjęta jako nasz dar roku jubileuszowego.
Czego siostry oczekują po jubileuszu?
Na pewno odnowy i ożywienia ducha zgromadzenia, chociaż przez 9-miesięczne przygotowania widać, że to już w jakimś stopniu nastąpiło. Modlimy się także gorliwie o nowe powołania do naszego zgromadzenia, których – jak wszędzie – jest coraz mniej.
Ile jest nowych powołań w tym roku?
Na dzień dzisiejszy do nowicjatu będą przyjęte 14 sierpnia trzy siostry, a dwie złożą śluby wieczyste. W porównaniu do lat poprzednich widać spadek liczby powołań. Teraz po tylu latach jest dużo sióstr starszych. Dopływ młodzieży jest słaby, co sprawia, że średnia wieku się podwyższyła.
Czy jest dużo świadectw otrzymanych łask za wstawiennictwem bł. ks. Kłopotowskiego?
Świadectw jest bardzo dużo. Jest wiele uzdrowień, łask uproszenia pracy. Zbieramy te informacje, ludzie przysyłają je do nas. W Loretto w pierwszy czwartek odprawiane jest nabożeństwo przez wstawiennictwo bł. ks. Kłopotowskiego, na które ludzie bardzo licznie przyjeżdżają.
Na jakim etapie jest proces kanonizacyjny Założyciela zgromadzenia?
Czekamy na cud, potrzebny do kanonizacji. Wymagany jest taki, który będzie w pełni udokumentowany medycznie.
Jaki aspekt duchowości bł. ks. Kłopotowskiego jest dzisiaj najbardziej aktualny?
Nasz Założyciel zajmował się rodziną, dziećmi, starszymi, dbał o dziewczyny z marginesu, więc każdy aspekt jego duchowości jest ważny w dzisiejszych czasach. Wydawanie broszur religijnych było po to, aby podnieść poziom religijny naszej społeczności. To był zabór rosyjski, a on całą siłą oddawał się temu, żeby przez apostolstwo podnosić innych duchowo. Wykazywał się wielką odwagą, nie bał się, wydając dziennik Polak-Katolik. Dużo za to cierpiał. Widział człowieka w całości. Chcąc mieć szerszy zakres działalności, przeniósł się do Warszawy. W obecnej katedrze warszawsko-praskiej wszystko się zaczęło, jeśli chodzi o nasze zgromadzenie.
Obecnie trudno jest realizować charyzmat zgromadzenia?
Na pewno nie jest łatwo. Stylem naszej posługi i działalności apostolskiej jest na pierwszym miejscu apostolstwo przez słowo drukowane. Przez wiele lat miałyśmy drukarnię w Warszawie, teraz jest w Rembertowie. Oprócz niej mamy jeszcze drukarnię w Pessano pod Mediolanem, także w Rumunii i na Ukrainie. Na miarę naszych możliwości wydajemy publikacje służące ludziom.
Dzisiaj ludzie coraz mniej czytają…
Tak, może jest mniejszy popyt na czytanie, bo mamy do czynienia z kulturą obrazkową. Ale ludzie chcą sięgać po dobrą lekturę. Najlepszym dowodem jest nasza księgarnia w Loretto. Tam książek sprzedaje się bardzo dużo. Jest potrzeba na słowo drukowane. Inne wydawnictwa podupadają, my nie narzekamy. Nasz Założyciel to, co zarobił za pracę wydawniczą, przekazywał głównie na działalność charytatywną. Powiedział, że mamy dzielić się książką jak chlebem, i tak staramy się czynić.",Z s. Anicetą Borowską rozmawiał Łukasz Krzysztofka,https://www.niedziela.pl/numer/2020/31,wywiad,https://www.niedziela.pl/artykul/149211/nd/Jubileuszowa-wdziecznosc
"Hiszpania modli się za ofiary pandemii, zwłaszcza w starszym wieku","Kościół w Hiszpanii obchodzi 26 lipca specjalny dzień poświęcony osobom dotkniętym przez pandemię, szczególnie seniorom. Datę tę wybrano nieprzypadkowo, gdyż jest to liturgiczne wspomnienie św. Joachima i Anny, rodziców Matki Bożej i patronów dziadków. A właśnie osoby starsze stanowią główną grupę ofiar koronawirusa.","W każdej diecezji miejscowy biskup odprawia dzisiaj Mszę w intencji osób, które zmarły podczas pandemii. Ministerstwo Zdrowia Hiszpanii podało, że dotychczas zmarły 28432 osoby, jednakże według innych źródeł liczba ta sięga prawie 45 tysięcy, i to głównie w podeszłym wieku.
„Nie wystarczy patrzeć w przeszłość, choćby niekiedy była bardzo bolesna, ale trzeba myśleć o przyszłości. Nie powinniśmy nigdy zapomnieć słów papieża Franciszka o tym, że społeczeństwo, które porzuca osoby starsze i lekceważy ich mądrość, jest chore i bez przyszłości, ponieważ brakuje mu pamięci. Tam, gdzie nie ma szacunku, uznania i poszanowania dla osób starszych, tam nie może być przyszłości dla młodych. Z tego powodu należy uniknąć zerwania więzi pokoleniowych między dziećmi, młodzieżą i osobami starszymi” – przypomnieli biskupi.

PODZIEL SIĘ CYTATEM
Dzisiejszy dzień, ustanowiony przez Radę Stałą Hiszpańskiej Konferencji Biskupiej 10 lipca, jest również podziękowaniem personelowi medycznemu i wolontariuszom za to, co zrobili dla osób starszych, szczególnie w domach pomocy społecznej. Biskupi zachęcili także do jedności i braterskiego wsparcia wobec kryzysu społecznego i gospodarczego, wywołanego przez COVID-19.","Marek Raczkiewicz CSsR (KAI
/Vatican News)
/Madryt",https://www.niedziela.pl/numer/2019/51,Hiszpania,https://www.niedziela.pl/artykul/56161/Hiszpania-modli-sie-za-ofiary-pandemii
Ukraina: Kościół pomaga ludziom w obliczu pandemii,"Na Ukrainie Kościół katolicki nie ustaje w niesieniu pomocy osobom dotkniętym koronawirusem. Utrzymujący się wysoki poziom zachorowań, szczególnie w zachodniej i środkowej części kraju, gdzie żyje najwięcej katolików, sprawił, że biskupi postanowili utrzymać dyspensę od uczestnictwa w niedzielnej i świątecznej Eucharystii.","Duża liczba zachorowań na COVID-19 sprawiła, że Kościół katolicki na Ukrainie wciąż z uwagą i troską podchodzi do epidemii. Organizacje charytatywne, takie jak Caritas-Spes i Caritas Ukraina niosą w wielu miejscach pomoc osobom ubogim, które szczególnie odczuwają skutki wirusa.","Mariusz Krawiec SSP (KAI
/Vatican News)
/Lwów",https://www.niedziela.pl/numer/2020/17,pomoc,https://www.niedziela.pl/artykul/56160/Ukraina-Kosciol-pomaga-ludziom-w-obliczu
Droga do Boga (szlakiem św. Jakuba),"Dziś obchodzimy święto św. Jakuba Apostoła. Uczeń Pana Jezusa często kojarzy się z hiszpańskim Santiago. Tam, do grobu tego świętego przybywa wielu pielgrzymów, którzy pokonują mniejszą lub większą drogę. Szlaki św. Jakuba prowadzą z różnych miejsc. W wielu przypadkach prowadzą nie tylko do grobu św. Jakuba, ale przede wszystkim do Boga.","W naszej rozmowie z Jakubem Pigórą z Sobótki, miłośnikiem Camino i twórcą strony mypielgrzymi.com, porozmawiamy o historii Camino, działaniu Pana Boga na trasie pielgrzymki oraz o polskich trasach do Santiago.
ks. Łukasz Romańczuk: Czym jest Camino?
Jakub Pigóra: Camino de Santiago to jeden z trzech najważniejszych szlaków pielgrzymkowych. Od średniowiecza chrześcijanie pielgrzymowali do dwóch miejsc świętych: Jerozolimy i Rzymu. W momencie, kiedy Jerozolima dostała się pod panowanie muzułmańskie, chrześcijanie przenieśli ruch pielgrzymkowy właśnie do Hiszpanii. Między XI a XIII wiekiem było to główne miejsce pielgrzymkowe chrześcijan, bo do Santiago docierało ok. 5 mln. ludzi rocznie. Mimo, że teraz może się nam wydawać, że ten ruch pielgrzymkowy jest ogromny, to tak naprawdę jeszcze dużo nam brakuje do tych średniowiecznych liczb. Santiago jest ważnym miejscem również dlatego, że tam został złożony Apostoł św. Jakub Większy.
ks. Łukasz Romańczuk: A jaką rolę w rozkwicie pielgrzymek do grobu św. Jakuba, pełnił św. Jan Paweł II?
Jakub Pigóra: Podczas swojej pielgrzymki do Santiago w 1982 roku, papież Jan Paweł II wezwał do pielgrzymowania ludzi młodych, do których skierował tzw. Akt europejski. Po tej pielgrzymce, obecni tam m.in. młodzi Hiszpanie, Portugalczycy, Francuzi i Polacy zaczęli odnawiać i oznaczać szlaki św. Jakuba. Warto dodać, że szlak św. Jakuba nie był kiedyś oznakowany, tak jak dziś, żółtą strzałką i muszelką na granatowym tle, ale był umowną drogą do Santiago de Compostela, którą ludzie z różnych krańców Europy wędrowali do grobu Apostoła. Dzisiaj mamy na terenie Europy prawie 100 tys. km oznakowanego szlaku Camino. Stało się za sprawą św. Jana Pawła II i nie jest tylko opinia Polaków, ale także ludzi zajmujących się Camino w Zachodniej Europie. Te słowa papieża były taką iskierką, która pobudziła do działania.
REKLAMA
ks. Łukasz Romańczuk: Szlak do Santiago de Compostela oznaczony jest żółtą strzałką i muszelką na granatowym tle. Dlaczego wybrano takie oznakowanie szlaków?
Jakub Pigóra: Podczas hiszpańskiej pielgrzymki papieża Jana Pawła II w 1982 roku, obecny był jeden z proboszczów hiszpańskich z parafii Santa Maria la Real w O'Cebreiro. Kiedy usłyszał on papieskie wezwanie do odnawiania szlaków uznał, że te słowa są skierowane do niego. Każdego dnia przychodziło do niego wielu pielgrzymów pytając o drogę z O'Cebreiro do Santiago. Postanowił, że ten szlak pielgrzymom oznakuje. Było to pierwsze znakowanie szlaku w terenie. Warto tu dodać, że O'Cebreiro to miejscowość na wysokości 1200 n.p.m, więc jest to miejsce odludne. W latach 80-tych,w okolicach miasta kładziono asfalt. Miejscowy proboszcz poszedł na budowę i poprosił o wiadro farby, którą oznakowywano drogę. Drogowcy dali mu wiadro żółtej farby i on malując strzałki oznakował całą trasę. I później, gdy pielgrzymi pytali o trasę, miejscowi wskazywali, aby „iść za żółtą strzałką”. Stąd też żółta strzałka pozostała jako symbol wskazywania drogi do grobu św. Jakuba.
Z kolei mówiąc o muszelce, jako symbolu Camino, musimy wrócić do średniowiecza. Wtedy to pielgrzymki do Santiago zadawano jako pokutę. Zaczynały się one także w Polsce, a udział brały w nich osoby bardziej zamożne. Zadana pokuta to jedno, ale później należało jakoś udowodnić dojście do celu. Z racji tego, że Santiago leży w północnej Hiszpanii, prawie nad oceanem i występuje tam muszla przegrzebka, stała się ona dowodem odbycia pielgrzymki, a później jej symbolem. Również i dzisiaj pielgrzymi zabierają tę muszlę ze sobą,jako symbol, że są pielgrzymami. Ponadto w katedrze w Santiago można otrzymać certyfikat, który zawiera informacje o odbytej pielgrzymce.
ks. Łukasz Romańczuk: Czyli samo pokazanie muszelki nie wystarczało jako dowód odbycia pielgrzymki?
REKLAMA
Jakub Pigóra: W momencie kiedy ruch pielgrzymkowy się zwiększył, niektórzy pielgrzymi zaczęli oszukiwać. Handel muszlami zaczął kwitnąć między innymi we Francji w Les Pouillés. Z perspektywy pątników z Polski, miejscowość ta mieściła się w połowie drogi. Kiedy dochodzili do tego miejsca, przez miesiąc lub dwa balowali, potem kupowali na targu muszlę i wracali, mówiąc, że odbyli pielgrzymkę. Wtedy to lokalny biskup powiedział, że nie może tak dalej być i wydał rozporządzenie, aby w katedrze wydawano specjalne certyfikaty o odbyciu pielgrzymki. Certyfikat ten zwany „Compostela” jest normalnym dokumentem kościelnym. Każdy z pielgrzymów odbywający pielgrzymkę pieszo, konno lub rowerem, po dojściu do celu jest wpisywany do księgi katedralnej. Jest to prowadzone bardzo dokładnie. Dzięki temu wiadomo ilu pielgrzymów przyszło danego dnia, jaka jest jego miejscowość rodzinna, skąd wyszedł, ile dni szedł i kiedy doszedł.
ks. Łukasz Romańczuk: Czy ta dokładna ewidencja pielgrzymów prowadzona przez katedrę w Santiago ma dla was, osób zajmujących się Camino, jakieś znaczenie?
Jakub Pigóra: Jest to cenna wskazówka dla nas, osób zajmujących się Camino. Dzięki temu mamy obraz czy zainteresowanie pielgrzymkami rośnie czy maleje, jaki jest udział młodych ludzi. Te statystyki są bardzo ciekawe.
ks. Łukasz Romańczuk: W tym roku, ze względu na Covid-19, statystyki mogą być niemiarodajne. Ale jak to wyglądało w latach ubiegłych?
Jakub Pigóra: Od ponad dwudziestu lat każdy rok był rekordowy. Ruch pielgrzymkowy zawsze wzrasta w latach świętych, gdy odpust św. Jakuba, przypadający na 25 lipca, przypada w niedzielę. Najbliższy rok święty już za rok. I ta sytuacja pandemii jest bardzo problematyczna, nie tylko dla katedry w Santiago, ale dla schronisk, miejsc na szlaku, które się utrzymują z ruchu pielgrzymkowego, bo nie wiemy, co się jeszcze wydarzy. W ubiegłym roku było około 400 tys. pielgrzymów, ale warto zaznaczyć, że mowa tutaj o pielgrzymach, którzy otrzymują „Compostelę”. Statystyka ta nie obejmuje pielgrzymów przybywających autokarami, samochodami, samolotami.
REKLAMA
ks. Łukasz Romańczuk: A jakie minimum należy spełnić, aby otrzymać „Compostelę”?
Jakub Pigóra: Należy przejść minimum 100 km, a rowerem i konno minimum 200 km. Jest bardzo dużo pielgrzymów, którzy idą cały szlak francuski, czyli około 800 km czy portugalski, czy z innych miejsc Europy. Jadąc rowerem z Sobótki do Santiago z Sobótki spotykałem wielu pielgrzymów w różnych miejscach. Codziennie do Santiago,z różnych zakątków Europy dochodzi mnóstwo pielgrzymów. Także teraz w dobie pandemii.
Znajomy, który szedł z Polski stał w kolejce po Compostelę i był dumny, że za chwilę powie, że wyszedł z Krakowa. Wolontariusz zapytał ile kilometrów przeszedł, a on odpowiedział, że 3500 km, a wolontariusz bez mrugnięcia okiem powiedział: „Wczoraj był pan, który z Pekinu przyszedł ponad 8000 km"".
ks. Łukasz Romańczuk: Dziś mówimy o przejściu kilku tysięcy kilometrów. Ale patrząc z perspektywy średniowiecznych pielgrzymów, jakie trudności napotykali oni na swojej drodze pielgrzymkowej?
Jakub Pigóra: Mieli oni o wiele trudniej niż my dzisiaj. Gorsze warunki, wyższe koszty oraz czyhające niebezpieczeństwa. Dziś Europa jest bardziej rozwinięta. Mamy więcej miejsc noclegowych, więcej możliwości uzyskania pomocy, kraje są bezpieczne. Nikt nas raczej nie napadnie. Jakub Sobieski pielgrzymując z Polski szedł 2 lata. Musiał dojść do Santiago i wrócić. Dokumentował on swoją pielgrzymkę i w momencie gdy się gdzieś zatrzymywał, to spędzał tam około tygodnia. Faktem jest, że sama pielgrzymka stanowiła ogromny wycinek z życia i jednocześnie je kształtowała.
REKLAMA
Dzisiaj bywa różnie. Ktoś jedzie na pielgrzymkę na dwa tygodnie i traktuje ją jak kolejny urlop i nic z tego nie zostaje.
ks. Łukasz Romańczuk: A jak się przygotować na pielgrzymkę duchowo i fizycznie?
Jakub Pigóra: Nie wydaje mi się, aby fizyczne przygotowanie było bardzo istotne. Często jest tak, że osoba nieprzygotowana fizycznie, ale mająca wszystko uporządkowane w głowie, lepiej sobie poradzi niż jakiś sportowiec, który jest roszczeniowo nastawiony do otoczenia. Dlatego moim zdaniem kluczowym jest przygotowanie duchowe i mentalne. Aby po prostu wiedzieć po co się idzie. Jeżeli ktoś ma konkretną intencje pielgrzymki, to wtedy cel jest jasny i te wszystkie trudności łatwiej jest przezwyciężyć, a samo przygotowanie fizyczne ułatwia drogę, jednak nie jest to najważniejsza sprawa. Niezależnie od tego, czy pielgrzymka jest miesięczna czy trzydniowa, warto mieć intencję, w której się idzie.
ks. Łukasz Romańczuk: Czyli pielgrzymkę na Camino można traktować jako rekolekcje w drodze?
Jakub Pigóra: Tak. Na każdej pielgrzymce organizowanej przez nas jest kapłan i to jest taka forma rekolekcji w drodze. Wygląda to inaczej niż na przykład pielgrzymka jasnogórska, ponieważ nie ma w ciągu niej bezpośredniego dostępu do księdza. Chyba, że po drodze podejmie się rozmowę, poprosi o spowiedź albo weźmie udział w zaplanowanej na dany dzień Eucharystii. Większość czasu idzie się indywidualnie, swoim tempem. Można powiedzieć, że każdy „bierze” tyle ile potrzebuje. Duchowość tej pielgrzymki polega na dużej swobodzie. Dzięki temu, wielu ludzi będących z dala od Kościoła decyduje się na tą pielgrzymkę. W każdej grupie, która z nami udaje się na Camino są osoby niewierzące.
ks. Łukasz Romańczuk: I jak wygląda ich pielgrzymowanie?
Jakub Pigóra: Są osoby, które po trzydziestu latach się wyspowiadały, mimo że pierwotnie nie miały takiego założenia. Ich celem było spełnienie marzeń, wycieczka, trekking, a dzięki te pielgrzymce odnaleźli na nowo Pana Boga. Widzę to po sobie. Moje nawrócenie nastąpiło po Camino. Byłem daleko od Kościoła, ale moja żona była blisko, modliła się za mnie i zaproponowała, abyśmy poszli do Santiago. Pierwszy raz usłyszałem, że coś takiego jest i zacząłem szukać informacji. Później wszystko potoczyło się tak naturalnie. Camino to dobre miejsce dla osób, które są sceptycznie nastawione do wiary. Może to być dla nich dobry krok do Pana Boga.
REKLAMA
Ks. Łukasz Romańczuk: W którym roku pierwszy raz poszliście na Camino?
Jakub Pigóra: W 2008 roku.
ks. Łukasz Romańczuk: Jak to się stało, że Pańska żona zaproponowała taką pielgrzymkę? I jaka była pana reakcja na taką propozycję?
Jakub Pigóra: Żona czytała książkę Paulo Coelho „Pielgrzym”. Zafascynowana nią, dała mi ją do przeczytania. Dziś, gdy z perspektywy lat myślę o tej książce, to przychodzi mi taka refleksja, że nie ma ona nic wspólnego z rzeczywistością. Jest to zły wybór, jak na pierwszą lekturę o Camino. Wiedziałem, że moja żona chce iść na szlak św. Jakuba, więc zacząłem szukać informacji w Internecie. Zawsze lubiłem podróżować, chodzić, jeździć na rowerze, a gdy dowiedziałem się, dodatkowo można spać schroniskach, spodobało mi się jeszcze bardziej. Nie myślałem o tym jak o pielgrzymce, ale o wyprawie. Nasza chęć pójścia na Camino była mocna. Od kilku lat mieszkaliśmy w Anglii, mieliśmy stałą pracę, gdzie dobrze zarabialiśmy, mieliśmy dom, samochód. Wszystko było ułożone i nagle to Camino. Nie mogliśmy sobie pozwolić, aby iść na Camino. Mieliśmy problem z urlopem, a poza tym od razu pomyśleliśmy, że jeśli chcemy iść na Camino to musimy przejść cały szlak francuski. Nie braliśmy pod uwagę innej opcji, a to wymagało co najmniej ponad miesiąca wolnego, ponieważ ta trasa ma około 850 km. I gdy Ewa, moja żona powiedziała mi o Camino w marcu lub kwietniu, tak już w sierpniu byliśmy na trasie. Sprzedaliśmy samochód, oboje rzuciliśmy pracę, zrezygnowaliśmy z wynajmu domu, meble i cały nasz dobytek spakowaliśmy w busa i przewieźliśmy do mojego brata, który mieszkał wtedy w Anglii. Poszliśmy na Camino, a gdy z niego wróciliśmy, wszystko się obróciło o 180 stopni. Zrezygnowaliśmy z wcześniejszych planów. Wróciliśmy do Polski. Ewa modliła się w intencji dzieci, a niedługo później urodził się Piotruś nasz pierwszy syn, a ja wróciłem do Kościoła.
REKLAMA
ks. Łukasz Romańczuk: A czy dostrzega Pan moment z trasy na Camino, w którym nastąpiła zmiana?
Jakub Pigóra: To następowało stopniowo. Często ludziom wydaje się, że jak dojdą do Santiago, staną na placu Obradorio, coś „kliknie” i wszystko się zmieni. To nie tak. Dlaczego? Najczęściej, gdy pielgrzymi dochodzą do celu to czują rozczarowanie, ponieważ nic tam się nie dzieje. To jest tylko miejsce. To, co miało się zadziać, stało się w drodze. Często ludzie tego nie widzą, nie czują, ale ta zmiana już nastąpiła. I w momencie, gdy wrócą do domu, zobaczy ich rodzina i znajomi, to będą już wiedzieli, że ta zmiana w nich nastąpiła. Dzieje się to poprzez spotkanych ludzi, modlitwę, Eucharystię i mnie bardzo to zmieniło.
Miałem to szczęście, że szedłem z żoną, która jest bardzo wierząca i chciała codziennie być na Mszy Świętej. Ja byłem przeciwny. Chciałem robić coś zupełnie innego w tym czasie. Gdy przeszliśmy kilkadziesiąt kilometrów w upale do schroniska, ja chciałem usiąść, wypić zimne piwo i odpocząć, a żona wyprać rzeczy i iść do kościoła. A że chcieliśmy ten czas spędzić razem, to najczęściej było tak, że gdy udało nam się znaleźć kościół, bo ja codziennie pomagałem Ewie znaleźć kościół, to siłą rzeczy uczestniczyłem we Mszy razem z nią. Często spaliśmy w klasztorach. I tam odbywały się Eucharystie czy modlitwy. To wszystko wywierało na mnie ogromne wrażenie. Śpiew zakonników, modlitwy w średniowiecznych wnętrzach, romańskie kościoły, gdy o tym myślę, to do tej pory mam gęsią skórkę.
REKLAMA
Ks. Łukasz Romańczuk: A nie mieliście trudności, aby modlić się w obcym dla was języku?
Jakub Pigóra: Modlitwy były w języku hiszpańskim, ale dla ludzi, którzy się modlą do Boga, język nie ma szczególnego znaczenia, zwłaszcza śpiew. Ja do tej pory lubię słuchać śpiewu i lubię uczestniczyć w Eucharystii, w której jest śpiew, gdzie piękno liturgii jest wyeksponowane. I to jest ważne dla ludzi, którzy nie byli w kościele od urodzenia, bo to jest coś co ich zachwyca i po jakimś czasie zaczynają poszukiwać.
ks. Łukasz Romańczuk: A jaki był skutek poszukiwań Mszy? Było to łatwe zadanie?
Jakub Pigóra: Nie było to łatwe. Zdarzyło się, że dwukrotnie w niedzielę nie udało się nam znaleźć kościoła, gdzie odprawiana byłaby Msza. Gdy byliśmy w większym mieście, było łatwiej. Generalnie w Hiszpanii, z biegiem lat zauważam, że jest coraz trudniej. Z roku na rok, z miesiąca na miesiąc jest coraz mniej kapłanów, coraz mniej kościołów otwartych, w których jeszcze kilka lat temu Mszę były, albo są one nie co tydzień, ale raz na 2 tygodnie, lub miesiąc. Z tego też powodu ludzie wierzący wybierają pielgrzymki z nami, bo jest tam obecny ksiądz, który idzie z nami, jest codziennie Eucharystia. Nie zawsze w kościele, ale jest.
ks. Łukasz Romańczuk: A jak to się stało, że zaczął pan zajmować się pielgrzymkami jakubowymi?
Jakub Pigóra: Gdy doszliśmy do Santiago i zobaczyłem piękną katedrę, byłem pod wrażeniem przebytego dystansu. Idąc przez miesiąc spotyka się różnych ludzi, odwiedza różne miejsca i później, gdy człowiek wraca do domu, to przerabia to miesiącami. Ja już wtedy św. Jakubowi złożyłem obietnice, że nie wiem jak, ale moje miasto połączę z Camino. Nie wiedziałem nawet, jakie to Camino jest, nie wiedziałem, że jest ono w Polsce. Jak wróciliśmy do Polski, zacząłem szukać, pisać maile do różnych ludzi i okazało się, że jest taka grupka ludzi, która próbuje coś z tym zrobić. Powstawał wtedy szlak Via Regia, który prowadzi od granicy z Ukrainą w Korczowej do Zgorzelca. I tak krok za krokiem udało się oznaczyć ten szlak i dołączyć do tej sieci szlaków. Bo Camino to nie jeden, dwa, ale sieć szlaków, które się ze sobą łączą. Gdy idziemy szlakiem francuskim, w okolicach Cebreiro, niemalże tą samą ścieżką, którą my teraz idziemy szli pielgrzymi 1200 lat temu. Dziś ludzie wydeptują te same kamienie. Tu jest inaczej.
REKLAMA
Tak licznie ludzie nie pielgrzymowali do Santiago z Sobótki. Jeśli w ogóle pielgrzymowali. Ktoś pielgrzymował, kult w Polsce występował, było znane miejsce pielgrzymowania Santiago de Compostela i ci ludzie, których było stać, pielgrzymowali, ale często było tak, że powstawały kościoły pw. św. Jakuba i tutaj się do niego modlono. Pielgrzymowano do tych kościołów, albo innych sanktuariów, które były po drodze. Zatrzymywano się w miejscach, gdzie był kościół św. Jakuba, bo ten patron był kojarzony z pielgrzymowaniem.
ks. Łukasz Romańczuk: W herbie Sobótki znajduje się św. Jakub. Oznacza to, że Sobótka mogła być miejscem do którego pielgrzymowano?
Jakub Pigóra: Tych informacji trzeba by było poszukać w księgach parafialnych. Ale warto zauważyć, że kościoły św. Jakuba były zawsze kościołami stacyjnymi. Spójrzmy sobie na mapę Polski i zobaczmy, jak są rozrzucone te kościoły. Szczególnie to widać u nas na południu Polski. Są one między sobą w odległości 20-30 km. Trasa z Sobótki do kościoła w Ujowie, który jest w połowie Szlaku Ślężańskiego liczy dokładnie 26 km, kolejny powinien być w Środzie Śląskiej. Tam teraz nie ma kościoła, ale nie wiem czy któryś z tamtejszych kościołów nie posiadał wezwania św. Jakub, tylko z czasem został zmieniony.
REKLAMA
ks. Łukasz Romańczuk: A czym wyróżniały się parafie św. Jakuba?
Jakub Pigóra: Podobno standardem był przykościelny szpital dla pielgrzymów. Czytałem kiedyś, że przy kościele w Sobótce był szpital dla pielgrzymów. Przychodzili oni do niego i mogli opatrzyć sobie rany. Na kilka dni zostawali, aby się podleczyć. I było tutaj zawsze około 5 miejsc dla pielgrzymów. Te pielgrzymki nie były częste, ale nawet jak się pielgrzym pojawił raz w roku, to i tak czekało na niego łóżko i pomoc była udzielana.
ks. Łukasz Romańczuk: Czyli można stwierdzić, że szlaki św. Jakuba mogą zostać odnowione po lokalizacji kościołów pod jego wezwaniem?
Jakub Pigóra: Szlaki Polsce odnawiane są zgodnie z zarysem historycznym. Pierwsze na co się patrzy to wezwanie kościoła. Wystarczy popatrzeć na mapę i już można wyznaczyć szlak. Wiadomo, że sam szlak nie będzie miał takiego przebiegu jak kilkaset lat temu, bo te drogi się zmieniały i ten nasz Szlak Ślężański nie jest taki jak kiedyś. Dawniej pielgrzymowano w innych miejscach, mógłbym nawet pokazać którędy, bo są tam między polami wydeptane wąwozy. Dziś są one zarośnięte, drogi ze sobą się nie łączą. Korzystamy z tych dróg i ścieżek, które obecnie są dostępne i wyznaczamy szlak między kościołami św. Jakuba.
ks. Łukasz Romańczuk: A od kiedy trwa odrodzenie Szlaku Ślężańskiego? 
Jakub Pigóra: Ślężański Szlak po raz pierwszy oznakowałem w 2009 roku. Teraz prowadziłem publiczną zbiórkę na oznakowanie szlaku. Z zebranych funduszy zostały zrobione tabliczki. Kupiliśmy mocowania i farby. Cały szlak jest już oznaczony. Postawione będą tablice w Sobótce i Ujowie, a na Ślęży tablica zostanie wymieniona.
REKLAMA
ks. Łukasz Romańczuk: A gdzie rozpoczyna się Ślężański Szlak?
Jakub Pigóra: Rozpoczyna się na Ślęży. Dawniej pielgrzymi nie wdrapywali się na górę. Została ona wybrana jako początek szlaku, ponieważ odwiedza ją dużo turystów. Ma ich to zachęcić do pójścia na szlak. Jest tam też tablica informacyjna, dzięki której można się czegoś więcej na ten temat dowiedzieć. I mamy nadzieję, że przybywający na Ślężę zainteresują się i następnym razem pójdą na Ślężański Szlak.
ks. Łukasz Romańczuk: Czy odnowienie Ślężańskiego Szlaku ma być zachętą, aby z Ślęży iść do Santiago?
Jakub Pigóra: To nie jest tak, że my teraz byśmy chcieli, aby każdy pielgrzym z Sobótki szedł do Santiago. Ślężański Szlak jest dobry jako pierwszy krok na drodze. Jest to szlak na dwa dni. Można go przejść przez weekend i poczuć jak to Camino wygląda, z czym to się je i wybrać się później na dłuższą trasę. Dziś w święto św. Jakuba, szlak jest już w pełni oznakowany. Jest to więc idealna okazja, aby go przejść. W tym czasie będziemy chcieli wydać certyfikat przejścia szlaku dla osób które cały szlak przejdą w weekend. Można go przejść w jeden dzień, gdyż liczy on 50 km.
ks. Łukasz Romańczuk: Gdyby ktoś chciał udać się do Santiago. Co powinien zrobić?
Jakub Pigóra: Można wyjechać z nami na wyjazd zorganizowany. Na stronie mypielgrzymi.com znajdują się wszystkie informacje. Można też spróbować taki wyjazd zorganizować samodzielnie. Na FB prowadzimy stronę i grupę. Ta społeczność jest ze sobą tak zżyta, że po zadaniu pytania, bardzo szybko można otrzymać odpowiedź. Na FB Camino Polska też są wszystkie informacje. Warto poczytać o Camino i przejść się polskimi szlakami, aby spróbować jak się idzie.",ks. Łukasz Romańczuk,,,https://www.niedziela.pl/artykul/56117/Droga-do-Boga-szlakiem-sw-Jakuba
Nikt z nas nie zachorował,W czasie epidemii koronawirusa wielu wiernych z parafii Najświętszej Maryi Panny Matki Miłosierdzia na Stegnach odkryło dar w zwyczajnej codzienności.,"Parafia, w której od początku posługują księża marianie, powstała 37 lat temu. Aktualnie mieszka tutaj ok. 15 tys. osób. Pomiędzy blokami z lat 70. wciąż wciskane są nowe, w miejsca osiedlowych zieleńców. Ale, jak zauważa ks. Rafał Zalewski, duszpasterz młodzieży i katecheta, jeden z czterech parafialnych kapłanów, młode rodziny coraz rzadziej szukają bliskości Kościoła. Siła parafii opiera się więc na seniorach, choć oferta duszpasterska adresowana jest do wszystkich grup wiekowych, a na terenie są 3 szkoły podstawowe, w której księża marianie uczą religii.
– Zgłasza się do nas coraz więcej osób, które potrzebują różnego rodzaju pomocy – opowiada ks. Rafał.
– Sporo jest owdowiałych, a niektórzy są nawet bezdzietni. Naprzeciw ich potrzebom, wychodzą nasi wolontariusze. Kiedy zaczęła się kwarantanna, zachęcaliśmy seniorów i chorych, aby zostali w domu. Ogłosiliśmy gotowość przynoszenia im zakupów i leków. Było zainteresowanie. Zgłosili się też parafianie, którzy chcieli pomagać. Ja również osobiście odwiedzałem część takich osób. Na osiedlu zawiązała się także dodatkowa pomoc sąsiedzka.
Księża marianie byli gotowi do posługi, ale jednocześnie ściśle stosowali się do zaleceń sanitarnych. Wierni mieli do dyspozycji górny i dolny kościół oraz kaplicę. Sami rygorystycznie pilnowali, aby liczba osób na Mszach św. nie została przekroczona. Do dziś nikt z parafian nie zachorował na Covid-19.
– To, co się wydarzyło, dla mnie było traumatyczne. Czułam ogromną tęsknotę za wspólnotą, naszymi księżmi, a najsilniej odbierałam brak Komunii św. Myślałam, że będzie możliwość przyjęcia poza Eucharystią, ale ksiądz nie chciał nikogo narażać – mówi Niedzieli pani Teresa i dodaje: – Wtedy pomyślałam: „Panie Boże, to po coś jest”. Do momentu wybuchu pandemii Komunia św. była dla mnie czymś oczywistym. Przychodzę i mam. Komunia św. duchowa była zdecydowanie niewystarczająca.
REKLAMA
Pani Teresa szybko odkryła, że okres pandemii dał jej okazję do głębszego kontaktu duchowego z Panem Bogiem i możliwość zastanowienia się nad tym, co jest dla niej najważniejsze w życiu. Codziennie czytała i rozważała fragmenty Pisma Świętego. Dzięki pomocy wnuka poznała internet, który dał jej możliwość uczestnictwa w rekolekcjach i Mszy św. Kobieta przyznaje, że całkowicie zaufała Bogu w kwestii zdrowia i choć nie narażała się niepotrzebnie, nawet na moment nie uległa sączącej się zewsząd panice. – Doszłam do wniosku: maseczki, rękawiczki, tak. Ale jeśli Pan Bóg nie będzie chciał mnie dłużej tutaj zachować, nic mi to nie da – podkreśla.
Rodzina pani Teresy była zaniepokojona taką postawą, ale wkrótce jej przykład sprawił, że także najbliżsi zacieśnili swoją więź duchową i codziennie uczestniczyli w praktykach religijnych. Dlatego na sytuację społeczną wynikłą ze stanu epidemii parafianka patrzy nie tylko w kategoriach straty. Podobne przemyślenia ma ks. Rafał.
– Pod pewnym względem była to dla każdego również łaska. Możliwość, aby zatęsknić za tym, co mamy na co dzień, i czego nie cenimy. Mogliśmy zobaczyć, na czym faktycznie polega nasza wiara i relacja z Panem Bogiem – podkreśla kapłan.",Katarzyna Kasjanowicz,https://www.niedziela.pl/numer/2020/30,parafia,https://www.niedziela.pl/artykul/149109/nd/Nikt-z-nas-nie-zachorowal
Prasa zagraniczna,Mija rok od momentu sakry biskupa Macieja Małygi. W rozmowie dla Niedzieli Wrocławskiej biskup pomocniczy Archidiecezji Wrocławskiej podsumowuje miniony czas.,"Hiszpanie chętnie wspierają Kościół
W Hiszpanii dobiega końca kampania podatkowa. Każdy z podatników może odpisać część kwoty podatkowej (0,7%) na potrzeby Kościoła. W 2019 r. uczyniło to ponad 32% osób, dzięki czemu Kościół otrzymał blisko 285 mln euro. Jest to najwyższa kwota od 2006 r., kiedy to wszedł w życie aktualny model finansowania Kościoła. – To o 16,6 mln euro więcej niż rok wcześniej, czyli wzrost o 6,19% – powiedział Fernando Giménez Barriocanal, wicesekretarz ds. ekonomicznych Konferencji Episkopatu Hiszpanii.
FIRST THINGS
Poruszająca historia
Na portalu First Things opublikowano niewielkie fragmenty książki autorstwa kard. George’a Pella, w której opisuje on swój 13-miesięczny pobyt w więzieniu. Hierarcha przyznaje, że przy nadziei trzymała go wiara w Jezusa Chrystusa. Podkreśla, że spora część osadzonych, podobnie jak i Australijczyków, była przekonana o jego niewinności. Pisze, że stracił nadzieję tylko raz – po wyroku sądu apelacyjnego, który niejednogłośnie orzekł o jego winie. Dopiero 7 kwietnia 2020 r. kard. George Pell został uniewinniony z zarzucanych mu czynów.
ORTHODOX TIMES
Rosjanie grożą Turcji
Chrześcijański świat jest zbulwersowany decyzją prezydenta Turcji Recepa Tayyipa Erdogana o zamianie Hagii Sophii w meczet. Boleje nad tym papież. Skrytykowali tę decyzję również hierarchowie Kościołów wschodnich.
Na Erdogana próbowali naciskać Rosjanie. Wiele środowisk religijnych i politycznych Federacji Rosyjskiej mocno skrytykowało ten pomysł. Najdobitniej wyraził to patriarcha Moskwy Cyryl I, który stwierdził, że Hagia Sophia ma dla prawosławnych wyjątkowe znaczenie, a jej zamiana w meczet oznacza poważny cios dla całego świata prawosławnego i szerzej – dla całego chrześcijaństwa. Patriarcha wspomniał o dynamicznie rozwijających się relacjach rosyjsko-tureckich i zasugerował, że ewentualna decyzja będzie miała na nie negatywny wpływ – w ostatnim czasie obydwa kraje, nawet mimo iż Turcja jest członkiem NATO, blisko współpracują na polu wojskowym. Erdogan pozostał głuchy na prośby i groźby – nawet samego Władimira Putina, który zakomunikował mu, że ten krok będzie miał poważne reperkusje społeczne w Rosji.
REKLAMA
VATICAN NEWS
Afryka nad przepaścią
Afryka jest prawdopodobnie tym kontynentem, w którym globalna epidemia COVID-19 przebiega najłagodniej. Świadczy o tym przede wszystkim tylko 500 tys. infekcji, choć oczywiście ta mała liczba wynika również z mniejszej częstotliwości testowania potencjalnych chorych. Nie oznacza to jednak, że Afryka wyjdzie z tej epidemii bez szwanku. Prognozy Afrykańskiego Banku Rozwoju mówiły, że w 2020 r. nastąpi 4-procentowy wzrost PKB.
Teraz najnowsze mówią o skurczeniu się afrykańskiej gospodarki o ponad 3%, i to z zastrzeżeniem, że nie będzie drugiej fali epidemii. Na afrykańską gospodarkę fatalnie wpłynęły przede wszystkim niskie ceny surowców, które są głównym produktem eksportowym. Na to nałożyły się katastrofy wynikające ze zmian klimatycznych na świecie. Wszystko to sprawia, że aż 50 mln ludzi znajdzie się w sytuacji ekstremalnej biedy. Jak może im pomóc świat zachodni? Rada jest jedna – chodzi o to, żeby zawiesić, co najmniej na 2 lata, spłatę zadłużenia. Bez tego Afryka wpadnie w spiralę biedy, z której jeszcze trudniej będzie jej się wydostać.
ALETEIA
Na drodze do jedności
Czy do jedności między Kościołem katolickim a Kościołem prawosławnym został już tylko jeden krok? Tak można wnioskować z rozmowy z ekspertem z Papieskiej Rady ds. Popierania Jedności Chrześcijan – czeskim kapłanem ks. Jaromírem Zádrapą. Jego zdaniem, 60-letni dialog międzywyznaniowy przebiega szybko i sprawnie, a większość różnic została już usunięta. Duchowny zastrzegł, że to jego opinia, ale dodał, że z ważniejszych spraw pozostała do uzgodnienia jedynie kwestia prymatu Piotrowego. Chodzi o to, jaką formę przybierze ta instytucja, gdy Kościoły już się połączą.
Jest jednak jeszcze jeden problem: dialog był prowadzony nie z całym prawosławiem, tylko z reprezentantami jego części. Po stronie prawosławnej nie uczestniczyli w nim przedstawiciele patriarchatu moskiewskiego ani Cerkwi bułgarskiej. To może być spora przeszkoda.",pr,https://www.niedziela.pl/numer/2020/30,,https://www.niedziela.pl/artykul/149049/nd/Prasa-zagraniczna
Kościelny alfabet pandemii,"Koronawirus zmienił nam świat. Zmienił także kościelne życie, i to niemal od A do Z. Poniżej w alfabetycznym skrócie przedstawiamy, jakim zmianom uległo życie w Kościele.","Adoptuj Medyka
To modlitewna akcja, która zrodziła się w Krakowie i została rozpropagowana w całej Polsce. Oczywiście, chodziło o adopcję nie realną, ale duchową – w związku z akcją „Zostań w domu” prawie wszystko w tym czasie było duchowe – modlitewną opiekę nad lekarzem, pielęgniarką czy innym pracownikiem szpitala, szczególnie jednoimiennego. Opieka medyczna nad chorującymi na COVID-19 nie mogła być duchowa, ale jak najbardziej realna. „My jesteśmy tylko i niestety ludźmi” – napisał anonimowy medyk, którego list dał początek akcji. „Część z nas się boi. Większość ma rodziny. Niektórzy są a priori bardziej podatni na infekcje, bo mamy swoje choroby. Jest nas ogólnie za mało, nawet bez epidemii, a co dopiero jak zaczniemy chorować lub licznie przebywać w kwarantannie. Dlatego jeśli chcecie i możecie, to proszę o «adopcję modlitewną» jednego z nas”.
Appostolica
To smartfonowa aplikacja stworzona „na cito” przez Konferencję Episkopatu Meksyku. Kościół na szybko próbował znajdować nowe drogi realizacji misji ewangelizacyjnej w sytuacji, gdy kościoły, sale katechetyczne i inne obiekty zostały zamknięte. Wszystko, co tylko mogło być przeniesione do świata wirtualnego, było przenoszone. Należało także w tej przestrzeni postarać się o większe szanse na spotkanie z Chrystusem. Dzięki aplikacji Appostolica można mieć zawsze przy sobie Biblię, czytać jej księgi, rozdziały i wersety, których się szuka, mieć dostęp do tekstów liturgicznych na dany dzień – zarówno mszalnych, jak i Liturgii Godzin, można poznawać najważniejsze teksty kościelne, wyszukiwać parafie z godzinami Mszy św. oraz wiele innych rzeczy – reklamowali aplikację Meksykanie.
Chorzy
3 lipca na stronie internetowej Instytutu Hopkinsa o godz. 12.26 widniała informacja, że na całym świecie potwierdzono 10 889 434 przypadki COVID-19. Osób, które przebyły tę chorobę bezobjawowo lub z lekkimi objawami, było, oczywiście, znacznie więcej. Chorowali także duchowni, w tym hierarchowie. W Watykanie pierwszy przypadek choroby odnotowano 5 marca. Ostatni – ?dwunasty – na początku maja. Gdy zachorował jeden z mieszkańców Domu św. Marty, świat zadrżał o zdrowie papieża. Franciszek był testowany, ale na szczęście wynik okazał się negatywny. Papieża izolowano. Przez jakiś czas nie jadał posiłków z innymi, jak to ma w zwyczaju, i starał się unikać niekoniecznych kontaktów. Najbardziej znanym hierarchą, który przeszedł COVID-19, jest kard. Angelo De Donatis, wikariusz generalny dla diecezji rzymskiej.
REKLAMA
Dezynfekcja
Była – i jest nadal – jednym z nielicznych pozostających w naszych rękach narzędzi walki z koronawirusem. Początkowo płyny dezynfekcyjne były towarami wysoce deficytowymi i popyt sprawił, że osiągały kosmiczne ceny. Znajdowały się także w kościołach. Dezynfekowano ręce, ławki i konfesjonały. W świecie prawosławnym obawiano się, że dezynfekcja ikon może sprawić, iż dzieła zostaną uszkodzone.
Specjaliści z laboratorium konserwacji i restauracji Galerii Narodowej w Sofii w liście do członków Świętego Synodu Bułgarskiego Kościoła Prawosławnego radzili, aby unikać dezynfekowania ikon i innych drewnianych powierzchni polichromowych środkami zawierającymi chlor oraz substancjami aktywnymi powierzchniowo i opartymi na alkoholu.
Dzwony
Biją na zwołanie, a w historii zdarzało się, że obwieszczały trwogę.
Wymownym znakiem powagi sytuacji, jak również głosem wołania do nieba o zmiłowanie były dzwony bijące w czasie pandemii w niektórych państwach Europy. W Polsce dzwony we wszystkich kościołach zabiły 25 marca w południe. Nad Sekwaną, też na wezwanie episkopatu, biły o godz. 19.30 przez 12 minut. Francuzów proszono, aby w tym czasie zapalili świeczkę w oknach. W bardzo doświadczonej epidemią Hiszpanii serca dzwonów poruszyły się w południe 12 kwietnia, w Wielkanoc – jako znak „pociechy i nadziei”. Dzwony zabiły również w mało znanej z pobożności Holandii – także w uroczystość Zmartwychwstania. Biskupi zachęcali, żeby ich głos się rozszedł także w Poniedziałek Wielkanocny.
REKLAMA
Finanse
Epidemia oraz wprowadzone niemal powszechnie na całym świecie zamrożenie gospodarki i życia społecznego spowodowały spore kłopoty finansowe, także dla Kościoła. W USA o pomoc z tarczy antykryzysowej zwróciła się blisko połowa parafii. W Polsce, w której kościoły cały czas pozostawały otwarte, choć ograniczono do minimum liczbę uczestników nabożeństw, proboszczowie z trwogą patrzyli na szczuplejące oszczędności. W szczególnie trudnej sytuacji znalazły się klasztory klauzurowe. Siostry norbertanki z Imbramowic apelowały o pomoc w uregulowaniu koniecznych należności. Benedyktynki ze Staniątek zachęcały, żeby przychodzić do nich i kupować wytwarzany miód oraz wielkanocne baranki, gwarantowały przy tym, że sprzedająca siostra przestrzega wszystkich zaleceń sanitarnych. Benedyktyni z Tyńca apelowali o pomoc, bo nie mieli na pensje dla pracowników. Bodaj w najtrudniejszej sytuacji znalazło się szkolnictwo katolickie. We Włoszech zamkniętych może zostać od września nawet połowa szkół katolickich.
Gazety
W redakcjach Niedzieli, Gościa Niedzielnego, Idziemy, Przewodnika Katolickiego czy Wzrastania te kilka tygodni było prawdziwą batalią o przetrwanie. Pytanie, które stawiali sobie naczelni, było następujące: czy się drukować, a jeżeli tak, to czy czytelnik przyjdzie po gazetę? Ostatecznie nasza Niedziela jako jedyne czasopismo katolickie nie przestała się wydawać w wersji papierowej. Pozostałe tytuły poprzestawały w pewnych momentach na wersji elektronicznej, dostępnej w internecie. Wszędzie dziennikarze z lękiem patrzyli na swoje konta, zastanawiając się, czy wpłynie pensja.
Hasła
Czas pandemii to wysyp różnych inicjatyw, które miały zaradzić nowym potężnym wyzwaniom albo zastąpić, nawet jako namiastka, znane sprzed pandemii postawy, zachowania i zwyczaje. Pomysłodawcy prześcigali się w wymyślaniu jak najchwytliwszego sloganu reklamującego akcję i zachęcającego do wzięcia w niej udziału. I tak w diecezji toruńskiej propagowano akcję Zostań Samarytaninem. Jej uczestnicy mieli pokazywać swoje działania na rzecz innych w mediach społecznościowych. W Lublinie uruchomiono „maseczkę duchową” – imienną modlitwę konkretnych ludzi chorych na COVID-19. W Krakowie przed Niedzielą Palmową ogłoszono akcję #Hosanna, polegającą na wysyłaniu zdjęć z tradycyjnymi palmami, które następnie przekazywano medykom walczącym z epidemią.
REKLAMA
Kapłan
Kapłańska misja w czasach koronawirusa z konieczności ograniczała się do modlitwy za powierzony sobie lud.
Nie oznaczało to jednak, że kapłani zamknęli się w swoich mieszkaniach. W Polsce, w zdecydowanej większości kościołów, księża celebrowali codziennie Eucharystię, a w Wielkim Poście odprawiali nabożeństwa z garstką wiernych. Co prawda odwołano wszystkie chrzty i śluby, ale duchowni prowadzili pogrzeby i byli gotowi służyć posługą w konfesjonale. Oczywiście, wiązało się to ze zwiększeniem ryzyka zakażenia. Kilkunastu księży zachorowało. Co najmniej jeden w Polsce zmarł. Największą jednak ofiarę złożyli kapłani we Włoszech, gdzie zmarło ich ponad 100. Najmłodszy miał 45, a najstarszy – 100 lat.
Kwarantanna
Obok dezynfekcji i dystansowania się była i jest jednym z podstawowych narzędzi walki z tą epidemią. Nakładano ją również na parafie i wspólnoty zakonne. 20 marca kwarantanną objęto klasztor Dominikanów w Katowicach (na zdjęciu). Dwa dni później decyzja sanepidu dotknęła również Dominikanów w Rzeszowie, a kilkanaście dni później – księży z parafii św. Józefa w tym samym mieście. Spośród seminariów duchownych ta uciążliwość spotkała ołtarzewskich pallotynów. Oczywiście, to nie wszystkie przypadki.
REKLAMA
Maseczki
W pierwszych tygodniach epidemii był z nimi na tyle poważny kłopot, że nastąpiło „pospolite ruszenie” szwaczek. Prym wśród nich wiodły siostry zakonne, szczególnie te zgromadzenia i domy, które wcześniej szyły szaty liturgiczne. 21 marca za szycie maseczek wzięły się serafitki z Oświęcimia. Pierwsze maseczki trafiły do szpitali, przychodni i aptek. Pięć dni później szycia maseczek podjęły się zgromadzenia zakonne z Doliny Miłosierdzia w Częstochowie. Trafiły one nie tylko do służby zdrowia, ale też do grup największego ryzyka – seniorów i bezdomnych.
Namaszczenie chorych
O ten sakrament było chyba najtrudniej w czasach koronawirusa. We Francji zdarzało się, że dyrektorzy szpitali, mimo braku formalnego zakazu, nie pozwalali na odwiedziny kapelanów u chorych. Musieli interweniować francuscy biskupi. W USA stworzono specjalne kapłańskie teamy, złożone z młodszych, zdrowych księży, którzy na ochotnika szli do szpitali zakaźnych. W Polsce funkcję tę pełnili kapelani szpitalni. Czy się bali? Lęk towarzyszył im tak jak każdemu. Przed kontaktem z chorym musieli zakładać zabezpieczający strój.
Odpust
Władze kościelne, współpracując z władzami sanitarnymi, wydały wiele nadzwyczajnych rozporządzeń, które w wyjątkowych czasach miały zagwarantować wiernym dostęp do darów nadprzyrodzonych. Jednym z nich był odpust dla dotkniętych chorobą COVID-19, a także dla pracowników służby zdrowia, członków ich rodzin i wszystkich, którzy w jakikolwiek sposób, także w modlitwie, się o nich troszczą. Najwyższy trybunał kościelny w sprawach wewnętrznych postanowił, że odpust zupełny udzielany jest wiernym dotkniętym przez koronawirusa, poddanym reżimowi kwarantanny w szpitalach lub we własnych domach.
On-line
Gdyby wszystko można było przenieść do sieci, to w tych dniach z pewnością by to zrobiono. Także w Kościele. Natychmiast po ogłoszeniu epidemii parafie zaczęły masowo organizować transmisje Mszy św. ze swoich kościołów. Księża i katecheci wzmocnili swoją obecność w internecie. Do kontaktu, który miał zastąpić ten na żywo, wykorzystywano wszystkie dostępne cyfrowe narzędzia, a tam, gdzie nie było to możliwe, czyniono podobnie jak proboszcz z Polanowic w archidiecezji gnieźnieńskiej, który systematycznie obdzwaniał parafian, aby chwilę porozmawiać i wspólnie, przez telefon, pomodlić się dziesiątką Różańca.
REKLAMA
Papież Franciszek
Z racji wieku, ale i przebytej w młodości choroby, która uszkodziła jego płuca, był w grupie największego ryzyka – stąd ograniczył, na ile mógł, spotkania z ludźmi, ale nawet w izolacji pracował i na bieżąco kontaktował się ze swoimi współpracownikami w Pałacu Apostolskim. Nie na wszystko się jednak godził. Sugerowano mu, żeby w czasie pandemii przeprowadził się do Pałacu Apostolskiego, gdzie są większe możliwości ochrony i dystansowania się niż w Domu św. Marty. Odmówił. Nie zrezygnował także z uścisku rąk po zakończonych spotkaniach. Wprowadzono jedynie obowiązek ich wcześniejszej dezynfekcji.
Pierwsze Komunie św.
Praktycznie do końca kwietnia nie było wiadomo, czy i kiedy będzie można organizować Pierwsze Komunie św. Rodzice pytali duszpasterzy i władze diecezjalne, a ci bezradnie rozkładali ręce, bo mogli tylko powiedzieć, że Komunie św. będą organizowane wtedy, gdy do normalnego funkcjonowania wrócą parafie i szkoły. Ratunkiem mogły być rodzinne Pierwsze Komunie św., celebrowane w gronie najbliższych. W większości przypadków rodzice w porozumieniu z duszpasterzami ustalali, kiedy odbędą się uroczystości pierwszokomunijne ich dzieci. W niektórych parafiach, po zniesieniu większości ograniczeń, Pierwsze Komunie św. odbyły się, choć w mniejszych grupach, jeszcze w maju i czerwcu. Niektórzy przełożyli je na wrzesień. Zdarzało się, że decydowano, iż dzieci z dzisiejszych klas III przystąpią do Komunii św. za rok – w klasie IV.
REKLAMA
Pomysły duszpasterskie
W czasach epidemicznego szczytu, gdy wprowadzone urzędowo obostrzenia uniemożliwiły tradycyjne duszpasterstwo, wysypały się różne pomysły, które miały na celu ułatwienie ewangelizacji w czasach epidemii. Niektóre – jak np. spowiedź drive-thru, polegająca na tym, że konfesjonałem stawały się samochody spowiednika i penitenta – były importowane zza oceanu. Inne, jak np. osobiste procesje z Najświętszym Sakramentem po parafii czy procesje z relikwiami świętych patronów i błogosławieństwo ogarniętych lękiem ludzi, miały pochodzenie rodzime. Zdarzało się, że księża brali Najświętszy Sakrament na pokład samolotu, z góry błogosławiąc mieszkańcom.
Szkoły
Ich zamknięcie oznaczało początek czasu epidemicznego. Jeszcze w kwietniu liczono, że być może przed końcem roku szkolnego dzieci będą mogły wrócić do szkół. Na początku maja stało się jednak jasne, że powrotu nie będzie. W drugim semestrze roku szkolnego 2019/2020 nauka odbywała się on-line. Także katecheza. Różnie z tym było. Dokuczał brak narzędzi do internetowego nauczania. Nauczyciele i katecheci musieli się wykazywać sporą kreatywnością, aby nie stracić kilku miesięcy nauki, a katolickie organizacje charytatywne i prowadzący je, np. pallotyni, organizowali zbiórkę na laptopy dla uczniów, bo część z nich, szczególnie w rodzinach wielodzietnych, nie miała dostępu do komputerów, a musiała się uczyć on-line.
Zawierzenie
Hierarchowie z całego świata zawierzali swoje kraje i diecezje Chrystusowi i Matce Bożej. 25 marca takie zawierzenie miało miejsce w Fatimie. Zawierzono Najświętszemu Sercu Pana Jezusa i Niepokalanemu Sercu Maryi dwadzieścia dwa kraje, m.in.: Portugalię, Hiszpanię, Kolumbię, Kenię, Słowację, Rumunię i, oczywiście, Polskę. Episkopaty tych krajów włączyły się w inicjatywę biskupów z Portugalii. Arcybiskup Stanisław Gądecki powtórzył to zawierzenie 3 maja na Jasnej Górze. W tym samym dniu, takiego samego aktu w katedrze na Wawelu dokonał metropolita krakowski abp Marek Jędraszewski.",Ks. Paweł Rozpiątkowski,https://www.niedziela.pl/numer/2020/30,koronawirus,https://www.niedziela.pl/artykul/149018/nd/Koscielny-alfabet-pandemii
Między Wschodem a Zachodem #1 - Komu przeszkadza Hagia Sophia?,"Jesteśmy świeżo po wyborach prezydenckich. Emocje powoli schodzą na dalszy plan, wracamy do tzw. “codzienności”. Jednak w trakcie polskiej kampanii wyborczej, w Turcji doszło do wydarzenia, które mogło zostać niedostrzeżone. Moim zdaniem, jest ono symboliczne i stanowi kolejne signum temporis. Chodzi mi o decyzję prezydenta tego kraju, Recepa Tayippa Erdogana, o przekształceniu muzeum Hagii Sophii na meczet. Dlaczego twierdzę, że jest to wydarzenie symboliczne? O tym w moim debiutanckim felietonie na łamach wrocławskiej „Niedzieli”.","Dla mnie, jak zapewne i dla wielu chrześcijan, przekształcenie Hagii Sophii z muzeum na meczet, jest nie do zaakceptowania z kilku względów. Po pierwsze bardzo ubolewam nad tym, kiedy kościół, niezależnie od tego czy jest katolicki, prawosławny czy też protestancki, ulega desakralizacji i jest przekształcany w muzeum, restaurację, kino czy też ... meczet.
Po drugie, dla ortodoksyjnych chrześcijan Hagia Sophia, jest jak dla katolików bazylika św. Piotra w Rzymie. Wyobraźmy sobie, że miejsce ogromnej wagi dla katolików, zostaje zamienione w meczet. Jaka byłaby nasza reakcja? Gniew, oburzenie, być może i protesty w obronie zachowania sakralnego przeznaczenia świątyni. Dramat się wzmaga, gdy uświadomimy sobie, że Grecy tak naprawdę nie mogą zrobić nic, by tej decyzji zapobiec. Jest to spowodowane potęgą polityczną i militarną Turcji. Tak właśnie czują się prawosławni. Co jeszcze jest szokujące? Wszystkie chrześcijańskie mozaiki oraz freski mają być zasłonięte. Krótko mówiąc, obecne władze tureckie dążą do zakrycia wszelkich śladów historii tego budynku, który był pierwotnie najważniejszym kościołem dla chrześcijan wschodnich.
Popatrzmy na historię: Hagia Sophia w obecnym kształcie, bez minaret rzecz jasna, została zbudowana z inicjatywy cesarza bizantyjskiego Justyniana I Wielkiego w VI w. Tej postaci, jak i również Konstantynowi I Wielkiemu zamierzam poświęcić osobny felieton. W każdym razie, słowa Hagia Sophia biorą się z dwóch greckich słów: Αγία - święta + Σοφία - mądrość, zatem jest to kościół Świętej Mądrości, czyli de facto Bożej Mądrości. Przez wieki bazylika ta, była symbolem potęgi prawosławia, tak jak dla nas katolików symbolem jest bazylika św. Piotra w Rzymie.
Wraz z upadkiem Konstantynopola w 1453 r., świątynia ta została przekształcona w meczet. To był mocny cios dla prawosławnych, którzy przez cały czas istnienia Imperium Osmańskiego byli prześladowani. Hagia Sophia pozostała meczetem aż do 1934 r. Wówczas Kemal Ataturk, nazywany “ojcem Turków”, twórca państwa świeckiego, zamienił dawny kościół w muzeum. Dlaczego tak uczynił? Powodem była chęć otwarcia kraju na Zachód. Podjął wtedy szereg działań, aby wprowadzić cywilizację zachodnią do Turcji. Skutkiem tego było m.in. uczynienie Turcji państwem świeckim, wprowadzenie łacińskiego alfabetu, zakaz bigamii itd. Pomyślmy sobie jak wielką złość wywoływały te decyzje wśród muzułmańskich, w większości Turków.
REKLAMA
Nie jest zatem tajemnicą, że prezydent Turcji Recep Tayyip Erdogan, dąży do zerwania z kemalizmem. Jego politykę możemy określić jako chęć powrotu do Imperium Osmańskiego. Czy na tym poprzestanie Erdogan? Wątpię. Podejrzewam, że w ten sposób chce odbudować swoją reputację, która zmalała w związku z kryzysem wokół COVID-19, jak i również słabnącą lirę turecką. Przypuszczam, że Erdogan na razie skupi się na tym, by ciągle uderzać w uczucia mniejszości, w tym prawosławnych oraz Kurdów. Czas pokaże czy miałem rację.

O mnie: Polak z Grecji. Interesuję się historią, polityką, dyplomacją oraz językami obcymi. Lubię porównywać zwyczaje, jakie są w Cerkwi Prawosławnej oraz Kościele Katolickim. Kibicuję Lechii Gdańsk, Panathinaikosowi Ateny oraz Liverpoolowi. Miłośnik sportu, lubię też grać w szachy.",Jakub Jóźwiak,,Fatima,https://www.niedziela.pl/artykul/55871/Miedzy-Wschodem-a-Zachodem-1---Komu
Wigry: IV Międzynarodowy Kongres „Europa Christi”,"„Wartości chrześcijańskie podstawą ładu międzynarodowego. Wartości cywilizacyjne dla Trójmorza – o powrót do normalności” – to temat IV Międzynarodowego Kongresu Ruchu „Europa Christi – Mundus Christi”, który odbędzie się w dniach 17-19 lipca w Pokamedulskim Klasztorze w Wigrach.","– Rozszerzyliśmy nazwę naszego ruchu z „Europa Christi” na „Mundus Christi”, bo uświadamiamy sobie, że władztwo Jezusa Chrystusa rozciąga się nie tylko na Europę, ale także na cały świat. Chrystus jest przecież jedynym Zbawicielem świata. Kościół z woli Chrystusa jest misyjny i ma obowiązek głosić Ewangelię wszystkim narodom. Jest to zadanie także dla naszego ruchu – podkreśla ks. inf. Ireneusz Skubiś, założyciel i moderator ruchu.
– Wiele planowaliśmy sobie na rok 2020, bo to rok 100. rocznicy urodzin Jana Pawła II i 100. rocznicy Cudu nad Wisłą. Przygotowaliśmy pięć wielkich sesji kongresowych. Niestety, na przeszkodzie stanęła pandemia COVID-19. Spotkamy się w Wigrach, miejscu pielgrzymowania św. Jana Pawła II w 1999 r. – dodaje ks. Skubiś.
Uczestnicy kongresu wezmą udział w panelach dotyczących życia i działalności św. Jana Pawła II, sługi Bożego kard. Stefana Wyszyńskiego, relacji Kościół-Państwo, obrony godności osoby oraz idei Trójmorza.
Na kongresie wystąpi m.in. ks. prof. Józef Krukowski (PAN Oddział w Lublinie). Zagadnienie dobra wspólnego jako podstawy poszanowania człowieka w kontekście wyzwań społecznych będzie stanowić przedmiot wystąpienia ks. dr. Jacka Nogowskiego, gospodarza sesji. O problemach związanych ze stosowaniem konkordatu będzie mówił mec. Marek Markiewicz.
Profesorowie z KUL omówią aktualne zagadnienia: ks. dr hab. Mirosław Sitarz przedstawi prawo wiernych chrześcijan do dóbr duchowych Kościoła, ks. dr hab. Piotr Goliszek omówi zagadnienia dotyczące nauczania religii w polskich szkołach publicznych, ks. dr hab. Paweł Kaleta scharakteryzuje problematykę samofinansowania się Kościoła w Polsce, a dr Agnieszka Romanko przeanalizuje zasadę niezależności i autonomii Kościoła i państwa w nauczaniu społecznym Kościoła.
Jarosław Schabieński z IPN w Białymstoku omówi kwestię „Jan Paweł II a Solidarność”, natomiast ks. prof. Wojciech Góralski podejmie zagadnienie dotyczące przyczyny sprawczej zawarcia małżeństwa w prawie kanonicznym i w prawie polskim. Aktualne problemy dotyczące bezpieczeństwa zdrowotnego Polaków będą przedmiotem wystąpienia prof. Ryszarda Maciejewskiego z UM w Lublinie.
REKLAMA
Kongres wpisuje się również w bardzo aktualną inicjatywę Trójmorza. Swoje wystąpienia na ten temat będą mieli: dr Pavol Mačala ze Słowacji oraz min. Jan Parys, który ukaże miejsce Trójmorza w Europie, a także znawca zagadnień geopolityki dr Jacek Bartosiak, który wskaże znaczenie, miejsce i rolę Rzeczypospolitej w świecie. Na temat wspólnoty gospodarczej Trójmorza wypowie się Paweł Nierada, wiceprezes Banku Gospodarstwa Krajowego. Henryk Siodmok zaprezentuje wytyczne dla Konstytucji Trójmorza, a na temat infrastruktury Trójmorza głos zabierze poseł Lech Kołakowski.
– Europa przeżywa ogromny kryzys cywilizacyjny. Polega on na odrzuceniu przesłania chrześcijańskiego, przede wszystkim na odrzuceniu Boga i Dekalogu. Przecież cywilizacja chrześcijańska budowana była na Biblii, na wierze, że Chrystus Zmartwychwstał prawdziwie, to Chrystus założył swój Kościół, który jest stróżem orędzia Ewangelii – przypomina ks. Skubiś i dodaje: „Europa przyjęła sposób życia, jak mówił Jan Paweł II, jakby Boga nie było. Przyjęła przesłanie filozofii neomarksistowskiej, liberalnej i konsumpcyjnej. Wyrazem praktycznym tej filozofii bez uznania Boga jest ideologia gender, całkowicie sprzeczna z objawieniem chrześcijańskim. Jan Paweł II nazywa tę cywilizację, cywilizacją śmierci. Dlatego mówimy o sporze cywilizacyjnym. Myślę, że idea Trójmorza może przyczynić się do obrony cywilizacji miłości, czyli cywilizacji chrześcijańskiej, czyli o powrót do normalności”.
Kongresu Ruchu „Europa Christi – Mundus Christi” odbędzie się pod patronatem honorowym: kard. Stanisława Dziwisza, abp. Stanisława Gądeckiego, przewodniczącego Konferencji Episkopatu Polski, i bp. Jerzego Mazura, biskupa diecezji ełckiej.
REKLAMA
Organizatorami kongresu są: Fundacja „Myśląc Ojczyzna”, Fundacja Wigry Pro, Parafia pw. Niepokalanego Poczęcia NMP w Wigrach, Program „Niepodległa” na lata 2017-2022 i Katedra Kościelnego Prawa Publicznego i Konstytucyjnego KUL.
Z powodu pandemii w kongresie będzie można uczestniczyć zdalnie. Będzie on transmitowany on-line: na portalu niedziela.pl oraz youtube.com/ParafiaWigry
Inspiracją do powołania Ruchu „Europa Christi” (Europa Chrystusa) była konferencja na temat stanu i współczesnych wyzwań dotyczących Starego Kontynentu, która odbyła się w 2016 r. w redakcji tygodnika katolickiego „Niedziela” w Częstochowie. Założycielem i moderatorem Ruchu jest ks. inf. Ireneusz Skubiś. Ruch zorganizował już trzy Międzynarodowe Kongresy „Europa Christi” oraz spotkania m.in. w Ołomuńcu, Velehradzie, Brukseli, Wilnie, Nitrze na Słowacji, we Lwowie, Lublinie, Warszawie, Wrocławiu, Częstochowie i Łodzi.
Plakat z programem Kongresu",Ks. Mariusz Frukacz,,Europa Christi,https://www.niedziela.pl/artykul/55796/Wigry-IV-Miedzynarodowy-Kongres-%E2%80%9EEuropa
Indie: wzrasta prześladowanie chrześcijan oraz liczba zarażonych COVID-19,"W Indiach każdego dnia rośnie liczba osób zarażonych koronawirusem. Sytuacja staje się tym trudniejsza, że dziesiątki tysięcy robotników jest zmuszana do opuszczania wielkich miast i udawania się do swoich wiosek. Jednocześnie wzrasta także liczba przypadków prześladowania chrześcijan.","Pandemia sprawia, że miliony hindusów pozostaje bez pracy i bez żywności, rzesze głodują. Dlatego Kościół stara się im pomagać na wszystkie możliwe sposoby i nawet małe inicjatywy są ogromnym wparciem. Salezjanie z Hajdarabadu w środkowo-południowych Indiach wzięli pod opiekę 400 rodzin, rozdając im paczki. Znajdują się w nich 4 mydła, płyn dezynfekujący, 10 kg ryżu, 2 kg fasoli, litr oleju i 2 kg cebuli. Oprócz tego w paczce można znaleźć kolorowanki dla dzieci, kredki oraz inne zabawki.
Tymczasem Zjednoczone Forum Chrześcijańskie (UCF), organizacja działająca na rzecz obrony praw mniejszości religijnych podaje, że w pierwszym półroczu zanotowano 121 przypadków przemocy wobec wyznawców Chrystusa, a dwie osoby zostały zamordowane. Podkreślą, że w 15 indyjskich stanach na ogólną liczbę 28 wolność wyznania nadal jest coraz bardziej ograniczana. Żadna siła polityczna w tym kraju nie wypowiada się negatywnie o tej tendencji.

PODZIEL SIĘ CYTATEM
REKLAMA
Zjednoczone Froum Chrześcijańskie informuje ponadto, że jednocześnie maleje liczba oficjalnych zgłoszeń przypadków przemocy wobec chrześcijan. Z 121 zanotowanych przez tę organizację, do organów państwowych zgłoszono tylko 20. Obserwuje się także ciągły wzrost prześladowania wyznawców Chrystusa. W roku 2014 zanotowano niemal 150 takich przypadków, a 5 lat później, w roku 2019, było już ich prawie 330.
„Tutaj nie chodzi już o wiarę – stwierdził Michael Williams, prezes Zjednoczonego Forum Chrześcijańskiego – ale o konstytucyjne prawo do godnego życia, prowadzonego w pokojowych warunkach i do uszanowania prawa innych do życia”.

PODZIEL SIĘ CYTATEM","Paweł Pasierbek SJ
/vaticannews
/Delhi (KAI)",,Indie,https://www.niedziela.pl/artykul/55771/Indie-wzrasta-przesladowanie-chrzescijan
Franciszkanie w Betlejem pomagają ofiarom koronawirusa,"Franciszkanie w Betlejem rozdzielili środki pomocy dla rodzin, które znalazły się w trudnej sytuacji z powodu pandemii koronawirusa. Kustodia franciszkańska Ziemi Świętej poinformowała 13 lipca, że proboszcz katolickiego kościoła św. Katarzyny przekazał podstawowe artykuły żywnościowe wartości 10 tys. dolarów ludziom starszym, chorym oraz osobom, które z powodu choroby nie mogą opuścić swoich mieszkań.","Paczki żywnościowe roznosili od drzwi do drzwi harcerze. Podobną akcję przeprowadzono w Jerozolimie, gdzie proboszcz franciszkańskiego kościoła rozdzielił między potrzebujących żywność wartości ogółem 10 tys. dolarów.
Z powodu pandemii wirusa COVID-19 wiele osób zarówno w Jerozolimie, jak i w Betlejem straciło pracę, podkreślił w rozmowie z mediami ks. Rami Asakrieh, proboszcz z Betlejem. Tłumaczył, że zamknięcie wjazdu dla cudzoziemców spowodowało, że ludzie, którzy żyli z turystyki, z dnia na dzień zostali bez klientów. „Ludzie wydali wszystkie swoje oszczędności, będziemy głodować”, powiedział kapłan. Dodał, że dodatkowe środki na pomoc żywnościową – obok systematycznego wsparcia dla chrześcijan w Ziemi Świętej – przekazała Franciszkańska Fundacja dla Ziemi Świętej (Franciscan Foundation for the Holy Land).","ts
/Betlejem, Jerozolima (KAI)",,Betlejem,https://www.niedziela.pl/artykul/55732/Franciszkanie-w-Betlejem-pomagaja-ofiarom
Kard. Marto: Kościół nie ukrywa żadnych tajemnic fatimskich,"Kardynał Antonio Marto powiedział, że Kościół nie ukrywa już żadnych tajemnic związanych z ukazywaniem się Maryi trójce portugalskich pastuszków. W związku z obchodzoną w sanktuarium w Fatimie 103. rocznicą lipcowego objawienia Matki Bożej w 1917 r. hierarcha przypomniał, że ostatnia z trzech tajemnic fatimskich została ujawniona jeszcze za życia papieża Jana Pawła II.","Ordynariusz diecezji Leiria-Fatima wskazał, że objawienia w Fatimie poza trzema tajemnicami niosą ze sobą też „maryjną obietnicę nadziei i zaufania”. - Maryja powiedziała tam: „Na koniec zatriumfuje miłość Boga Miłosiernego” – przypomniał kard. Marto, wyjaśniając, że tajemnice fatimskie dotyczyły m.in. wizji piekła, nabożeństwa do Niepokalanego Serca Maryi, a także prześladowań wobec Kościoła i zamachu na „biskupa w bieli”.
W poniedziałek w sanktuarium Matki Bożej Różańcowej w Fatimie pojawiła się pierwsza od czasu wybuchu epidemii koronawirusa zagraniczna grupa pielgrzymów. Przybyła ona z Włoch.
W połowie marca rektorat sanktuarium w Fatimie ogłosił zamknięcie tego miejsca kultu z powodu epidemii Covid-19. Nabożeństwa z udziałem wiernych zostały wznowione 30 maja. Z powodu wciąż wysokiego ryzyka zakażeń pielgrzymi zobowiązani są tam jednak do zachowania dystansu społecznego oraz używania masek ochronnych.","mz (KAI
/AE
/RR)
/Fatima",,Fatima,https://www.niedziela.pl/artykul/55731/Kard-Marto-Kosciol-nie-ukrywa-zadnych
Pielgrzymkowe wyzwania,"– Nie możemy być nieroztropni – powiedział abp Wacław Depo w rozmowie z ks. Jarosławem Grabowskim, redaktorem naczelnym Niedzieli, w kontekście pielgrzymowania w czasie epidemii.","Metropolita częstochowski podkreślił, że podczas pielgrzymki najważniejsza jest obecność Jezusa: „Gdzie dwaj lub trzej zgromadzeni są w imię moje, tam Ja jestem pośród nich”. Jak zauważył, w tym roku w pielgrzymkach nie pójdą tłumy, ale nawet w małej grupie pątników trzeba zadbać o tworzenie wspólnoty – przez modlitwę, post i wyrzeczenie. – Ona będzie wtedy, gdy każdy da coś z siebie – zaznaczył.
Arcybiskup Depo przyznał, że czas epidemii COVID-19 będzie dla polskiego fenomenu pielgrzymowania sprawdzianem, który zweryfikuje liczbę pątników oraz głębokie przeżycia, z którymi wracają do domów. Jako istotę pielgrzymki wymienił pogłębienie wiary i duchowości oraz weryfikację codziennego życia. W tym kontekście przytoczył słowa św. Jana Pawła II z homilii wygłoszonej na krakowskich Błoniach 10 czerwca 1979 r.:
„Iść przed siebie to znaczy mieć świadomość celu”. – Pielgrzymka nie kończy się z chwilą, gdy przychodzimy na Jasną Górę, patrzymy w oczy Maryi i zawierzamy przez tajemnicę Jej Niepokalanego Serca nasze sprawy. Mamy odchodzić jako świadkowie doznanej łaski, nie tylko dla siebie, ale i dla wspólnoty, do której wracamy – przyznał metropolita częstochowski.
Podziękował również Niedzieli za liczne relacje z pątniczych tras oraz za to, że jeden z czerwcowych numerów tygodnik poświęcił właśnie pielgrzymkom. Przypomniał również o wadze duchowego wspierania pątników przez modlitwę, które dzisiaj na szeroką skalę umożliwiają również media społecznościowe.
Metropolita częstochowski zwrócił uwagę na konieczność stosowania się do reżimu sanitarnego podczas pielgrzymek. – Nie możemy być nieroztropni i lekceważyć przepisy – podkreślił. Dziękował również za otwartość wszystkim, którzy do tej pory rokrocznie gościli pielgrzymów w domach i dzielili się tym, co mają. – To jest świadectwo wiary, z którym ubogaceni pątnicy wracają do domów. W tym roku elitarność pielgrzymek będzie na pewno kolejnym wyzwaniem, ale tym bardziej zobowiązaniem do świadectwa – dodał.
REKLAMA
Zaapelował również do rodziców, aby przychodzili z dziećmi do świątyń. – Nie izolujmy ich od kościołów i nie przygotowujmy tylko do wirtualnego przeżywania Eucharystii – powiedział i dodał, że Kościół domowy dopełnia spotkanie sakramentalne.
Na zakończenie rozmowy metropolita częstochowski zwrócił się z przesłaniem do pielgrzymów, którzy wyruszą w tym roku w drogę na Jasną Górę. Przywołał tu fragment zapisków rekolekcyjnych bp. Karola Wojtyły z 1962 r.: „Jestem bardzo w rękach Bożych”. – Uwierzmy, że jesteśmy bardzo w rękach Opatrzności Bożej, czyli miłosnej troski o każdego z nas – zachęcił. Przypomniał również wyznanie kard. Stefana Wyszyńskiego: „Wszystko postawiłem na Maryję”.
– On uczył nas niezwykłego zawierzenia Bogu na wzór Maryi. To była wprost heroiczna wiara. My również postawmy wszystko, co składa się na nasze życie, na Maryję. Ona nas nigdy nie zawodzi. Jest Matką niezawodnej nadziei – podsumował abp Depo.",Maciej Orman,https://www.niedziela.pl/numer/2020/29,Ks. Teodor Sawielewicz,https://www.niedziela.pl/artykul/148956/nd/Pielgrzymkowe-wyzwania
Prasa zagraniczna,,"Już zdecydowali?
Katoliccy wyborcy zza oceanu zazwyczaj głosują na zwycięzcę w wyścigu do Białego Domu. Na kogo zagłosują tym razem? Okaże się dopiero jesienią, ale według najnowszych badań, bardziej przekonuje ich kandydat Demokratów Joe Biden. W badaniu Pew Research Center 52% opowiada się za byłym wiceprezydentem USA. Na Donalda Trumpa chciałoby zagłosować 47% ankietowanych.
THE IRISH TIMES
Głęboka restrukturyzacja
Kościół katolicki w Irlandii został bardzo mocno dotknięty przez epidemię Covid-19. Biskupi rozważają nawet zamykanie niektórych świątyń. Wszystko przez 80-procentowy spadek przychodów. Spowodował on obniżenie niewysokich już wcześniej uposażeń księży. Duchowni zgodzili się na to dobrowolnie, ale to nie wystarczy i trzeba będzie zredukować również zatrudnienie wśród świeckich pracowników diecezjalnych czy parafialnych. Na razie świeccy są zachęcani do dobrowolnych odejść i szukania pracy gdzie indziej, ale w trakcie opracowywania jest plan redukcji kosztów we wszystkich instytucjach kościelnych. Sama archidiecezja dublińska, która zatrudnia ponad 80 osób, planuje zredukowanie zatrudnienia o 1/3. Podobnie będzie zapewne w innych instytucjach. Szacuje się, że sytuacja finansowa Kościoła może się poprawić dopiero w 2022 r.
IL MESSAGGERO",,https://www.niedziela.pl/numer/2020/29,,https://www.niedziela.pl/artykul/148943/nd/Prasa-zagraniczna
Kongres „Europa Christi – Mundus Christi”,Kościół z woli Chrystusa jest misyjny i ma obowiązek głosić Ewangelię wszystkim narodom.,"Chciałbym serdecznie zaprosić wszystkich na pierwszą w tym roku sesję 4. już Kongresu Ruchu „Europa Christi – Mundus Christi”, która odbędzie się w dniach 17-19 lipca w Wigrach pod patronatem kard. Stanisława Dziwisza, abp. Stanisława Gądeckiego, przewodniczącego Konferencji Episkopatu Polski, i bp. Jerzego Mazura, biskupa diecezji ełckiej. Z powodu pandemii w kongresie będzie można uczestniczyć zdalnie – będzie on transmitowany on-line: na portalu niedziela.pl oraz youtube.com/ParafiaWigry .
Jak Państwo zapewne zauważyli, rozszerzyliśmy nazwę naszego ruchu z „Europa Christi” na „Europa Christi – Mundus Christi”, bo uświadamiamy sobie, że władztwo Jezusa Chrystusa rozciąga się nie tylko na Europę, ale także na cały świat. Chrystus jest przecież jedynym Zbawicielem świata. Kościół z woli Chrystusa jest misyjny i ma obowiązek głosić Ewangelię wszystkim narodom. Jest to zadanie także dla naszego ruchu.
Wiele planowaliśmy sobie na rok 2020, bo to rok 100. rocznicy urodzin Jana Pawła II i 100. rocznicy Cudu nad Wisłą. Przygotowaliśmy pięć wielkich sesji kongresowych. Niestety, na przeszkodzie stanęła pandemia COVID-19. Chciałbym jednak zwrócić uwagę na ciekawy program  sesji, którą udało się zorganizaować i która wiele może nam wyjaśnić.
Spotkamy się w Wigrach, miejscu pielgrzymowania św. Jana Pawła II w 1999 r. Sesja będzie poświęcona problemom prawnym z zakresu Kościół-państwo. Znakomici prawnicy przygotowali tematy, które będą objaśniały i porządkowały sprawy dotyczące Kościoła i państwa, pokażą, że relacja Kościół-państwo to wielkie narzędzie do obrony godności człowieka i normalności. Na kongresie wystąpi ks. prof. Józef Krukowski – najwyższej klasy prawnik, który walczył o przywrócenie religii do szkół po komunistycznym reżimie i bronił Kościół przed wprowadzaniem niewłaściwych zapisów w Konstytucji RP. Zagadnienie dobra wspólnego jako podstawy poszanowania człowieka w kontekście wyzwań społecznych będzie stanowić przedmiot wystąpienia ks. Jacka Nogowskiego, gospodarza sesji. O problemach związanych ze stosowaniem konkordatu powie mec. Marek Markiewicz. Profesorowie z KUL omówią aktualne zagadnienia: ks. Mirosław Sitarz przedstawi prawo wiernych chrześcijan do dóbr duchowych Kościoła, ks. Piotr Goliszek omówi zagadnienia dotyczące nauczania religii w polskich szkołach publicznych, ks. Paweł Kaleta scharakteryzuje problematykę samofinansowania się Kościoła w Polsce, a Agnieszka Romanko przeanalizuje zasadę niezależności i autonomii Kościoła i państwa w nauczaniu społecznym Kościoła. Jarosław Schabieński z IPN w Białymstoku omówi kwestię Jan Paweł II a Solidarność, natomiast ks. prof. Wojciech Góralski podejmie zagadnienie dotyczące przyczyny sprawczej zawarcia małżeństwa w prawie kanonicznym i w prawie polskim. Aktualne problemy dotyczące bezpieczeństwa zdrowotnego Polaków będą przedmiotem wystąpienia prof. Ryszarda Maciejewskiego z UM w Lublinie.
REKLAMA
Kongres wpisuje się również w bardzo aktualną inicjatywę Trójmorza, w której nasza obecność powinna zaowocować udziałem w dziedzinie nie tylko gospodarki i ekonomii, ale także kultury i ogólnie braterstwa narodów. Temat Trójmorza jest bardzo ważnym zagadnieniem łączącym państwa, które doświadczyły komunistycznego ucisku. Dzięki kulturze zakorzenionej w Ewangelii narody te w podobny sposób odczytują swoją tożsamość. Cieszę się, że w tej części sesji będą mieli swoje wystąpienia Pavol Mačala ze Słowacji oraz min. Jan Parys, który ukaże miejsce Trójmorza w Europie, a także wielkiej klasy znawca zagadnień geopolityki – dr Jacek Bartosiak, który wskaże znaczenie, miejsce i rolę Rzeczypospolitej w świecie. Swoją obecnością z tematem wspólnoty gospodarczej Trójmorza zaszczyci nas Paweł  Nierada – I wiceprezes Banku Gospodarstwa Krajowego, Henryk Siodmok zaprezentuje wytyczne dla Konstytucji Trójmorza, a na temat infrastruktury Trójmorza głos zabierze poseł na Sejm RP Lech Kołakowski.
REKLAMA
Mamy nadzieję, że kongres, którego dalsze sesje przewidziane są w Warszawie i we Wrocławiu, ożywi naszą świadomość i wskaże kierunki działania.
Program kongresu jest zamieszczony na str. 67 oraz na stronach internetowych: www.niedziela.pl i www.rucheuropachristi.pl .","Ks. Ireneusz Skubiś, Moderator Ruchu „Europa Christi – Mundus Christi”",https://www.niedziela.pl/numer/2020/29,rozmowa,https://www.niedziela.pl/artykul/148926/nd/Kongres-%E2%80%9EEuropa-Christi-%E2%80%93-Mundus
Obserwator,"W Rzymie zmarł nestor włoskiej Polonii Stanisław August Morawski. Jednym z jego polskich przyjaciół był prof. Jerzy Miziołek, który wspomina swojego przyjaciela w rozmowie z Włodzimierzem Rędziochem.","SĄSIEDZI
Niemiecki atak
Stwierdzenie, że przed rozstrzygającą turą wyborów prezydenckich w Polsce niemieckie media i politycy ostro krytykowały prezydenta Andrzeja Dudę i rząd PiS, to za mało. Oni próbowali wpływać na wybory. Nie przesadził prezydent Duda, gdy oskarżał niemieckie media o prowadzenie brudnej kampanii przeciwko niemu. – Niemcy chcą wybierać w Polsce prezydenta? Ja się na to nie zgadzam! – powiedział.
Atak Faktu, niemieckiej gazety dla Polaków, był bezpardonowy. „Trzymał córkę, bił po twarzy i wkładał jej rękę w krocze” – taki napis pojawił się na okładce gazety. Zilustrowano to dużym zdjęciem prezydenta. Nisko, małą czcionką, napisano: „Panie prezydencie, jak Pan mógł ułaskawić kogoś takiego?”. Przekaz łączył prezydenta z molestowaniem dziecka. Nie tylko Fakt był dowodem na to, że miał rację Duda, oświadczając, iż Berlin faworyzuje kandydaturę Rafała Trzaskowskiego. Także publikacja Philippa Fritza, korespondenta Die Welt, który krytykował politykę prezydenta, a chwalił Trzaskowskiego m.in. za to, że nie podejmuje sprawy wypłaty należnych nam reparacji wojennych. Ocena, że to próba niemieckiej ingerencji w polską politykę wewnętrzną, wywołała w Niemczech oburzenie. Der Spiegel, nazwał Dudę „nacjonalistą” i zwolennikiem polityki „zamkniętej”, zestawiając go z „otwartym” Trzaskowskim. W tekście o prezydencie przypomniał też sprawę morderstwa Pawła Adamowicza, przypisując ją „prawicowcowi”, czyli komuś bliskiemu obecnej władzy. Przyłączyli się do tego politycy najważniejszych niemieckich partii.",,https://www.niedziela.pl/numer/2020/29,,https://www.niedziela.pl/artykul/148922/nd/Obserwator
Lipcowe zamyślenie,"Przyznajmy z pokorą, że miewamy problemy z jasnym przekazem tego, co stanowi istotę Kościoła, jego doktryny, misji i funkcjonowania w świecie.","Ostatnie miesiące, zdominowane przez pandemię COVID-19 i wynikające z niej różnorodne ograniczenia, spowodowały, że musieliśmy się nauczyć żyć w warunkach, o których dotąd pisano w powieściach z gatunku fantastyki. Nasz świat, a z nim my wszyscy, musiał się zatrzymać i trzeba było dokonać rewizji wielu naszych dotychczasowych zachowań, zwyczajów, przekonań czy wartości. Celowo nie używam terminu „przewartościowanie”, ponieważ uważam, że wartości same w sobie przemianom nie podlegają – można dyskutować co najwyżej o ich urzeczywistnianiu.
Takie dyskusje są konieczne i niezwykle pożyteczne. Ważne jednak, by dokonywały się na płaszczyźnie wolnej od fanatycznych zacietrzewień. Niestety, specyfiką dyskusji w naszych czasach staje się nieustanna manifestacja siły jej uczestników. W świecie, w którym jedyną stałą wydaje się ciągła zmiana, trudno o zgodę i porozumienie w fundamentalnych kwestiach. Nic w tym nowego, chciałoby się powiedzieć. Nie istniał bowiem nigdy taki świat, w którym wszyscy ze wszystkimi się zgadzali, podzielali te same wartości, a następnie realizowali je według obiektywnego wzorca. Ten stan rzeczy nie powinien jednak powodować, że porzuci się wysiłki na rzecz tworzenia warunków, w których – z poszanowaniem godności osobowej i odmiennych przekonań – zacznie się poważnie ze sobą rozmawiać. Do tego niezbędna jest jednak dobra wola każdej ze stron. Tyle i aż tyle.
Takiej dobrej woli, zdaje się, brakuje coraz bardziej. Widać to także na płaszczyźnie rozmów o tzw. aktualnej sytuacji Kościoła. Z jednej strony cieszy niezmiernie to, że o Kościele w ogóle się rozmawia. Kościół od początków swojego istnienia był przecież i pozostaje tematem zażartych dyskusji. Z drugiej – wydaje się, że w naszych czasach dyskusja o nim przypomina jednostronny ostrzał artyleryjski. Uderzenia bywają bezpardonowe, a żadna ze stron „nie bierze jeńców”. W konsekwencji rodzą się postawy obronne, które sprawiają, że postrzega się i określa Kościół jako „oblężoną twierdzę”. Przyznajmy z pokorą, że niekiedy są to obserwacja i określenie jak najbardziej uzasadnione. Faktycznie miewamy problemy z jasnym przekazem tego, co stanowi istotę Kościoła, jego doktryny, misji i funkcjonowania w świecie. Czas pandemii odkrył też wiele delikatnych sfer działalności Kościoła. Nadzwyczajne warunki wzbudziły wiele kontrowersji związanych np. ze sposobami przyjmowania Komunii św. Byliśmy świadkami starcia zwolenników tradycyjnej formy z tymi, którzy, także w imię zachowania reżimu sanitarnego, postulowali udzielanie jej wyłącznie na rękę. Każda ze stron wytaczała oręż argumentacji, niekoniecznie teologicznej. Gubiono przy tym istotę sprawy, czyli odpowiednie i odpowiedzialne usposobienie przystępującego do stołu Pańskiego. Dyskusja o tzw. Komunii duchowej usuwała w cień fundamentalną kwestię: każdy sposób przyjęcia Komunii św. musi być najpierw duchowy.
Kościół na przestrzeni ponad 20 wieków istnienia wypracował metody dostępu do sakramentów także w czasach, kiedy normalne ich przyjęcie bywa niemożliwe czy poważnie utrudnione. Niestety, spór w niektórych przypadkach okazał się zbyt ostry i nie obyło się bez łez w oczach ludzi, którzy po prostu chcieli przystąpić do stołu Pańskiego. Przykre to, zwłaszcza w obliczu słów Chrystusa, który jasno wskazał, że jeśli przystępuje się do składania ofiary, najpierw należy się pojednać ze swoim bratem (por. Mt 5, 24). Wierzę, że wraz z ustępowaniem pandemii uspokoją się podobne napięcia. Niech sprzyja temu czas wakacji przeżytych z Bogiem. To wszystkim wyjdzie na dobre.","Ks. Krzysztof Podstawka, Dyrektor programowy Radia Plus Lublin",https://www.niedziela.pl/numer/2020/29,Kościół,https://www.niedziela.pl/artykul/148916/nd/Lipcowe-zamyslenie
“Kluczowe znaczenie miał (...) upadek obyczajów i kryzys wartości.” [ROZMOWA],"Europa Zachodnia przeszła długą drogę. Od pogaństwa do katolicyzmu, by dziś coraz bardziej kierować się ku pozbyciu się swoich chrześcijańskich korzeni. Mimo, że w wielu krajach jest coraz mniej osób wierzących w Chrystusa, przeszłość bycia Kościoła w przestrzeni publicznej jest obecna. O Patronie Europy, św. Benedykcie z Nursji, Europie jego czasów, problemach współczesnej Europy - rozmawiamy z Jakubem Jóźwiakiem - dziennikarzem Radia Maryja oraz Wojciechem Grzywaczem - politologiem.","ks. Łukasz Romańczuk: Wspominaliśmy wczoraj św. Benedykta z Nursji. Żył on na przełomie V i VI wieku. Jaka była wtedy Europa?
Wojciech Grzywacz: To była Europa tuż po upadku Cesarstwa Zachodniorzymskiego. Koniec tego wielkiego imperium miał drastyczny wpływ na ówczesny porządek społeczno-polityczny, to był dla żyjących wówczas ludzi szok, bo nie znali oni innego świata niż ten pod panowaniem Rzymian. Przede wszystkim wykształciły się nowe państwa bliższe temu, co nazywamy państwami narodowymi. Jednocześnie na znaczeniu zyskiwało Cesarstwo Bizantyjskie. Chrześcijaństwo już wiek wcześniej stało się religią narodową Imperium Zachodniorzymskiego i mimo jego upadku nie przestało się rozprzestrzeniać.
Jakub Jóźwiak: Zgadzam się z tym, co mówi Wojtek. Warto zauważyć, że na terenach dawnego Cesarstwa Zachodniorzymskiego osadzają się liczne plemiona barbarzyńskie. Mamy np. Longobardów na północnej Italii, Franków we Francji oraz Wizygotów w Hiszpanii. Na Bałkanach pojawiają się Awarowie oraz Słowianie. Wszystkie te ludy są pogańskie i niektóre z nich przez długi czas stawiały opór chrystianizacji. Z resztą same chrześcijaństwo wydaje się przeżywać wewnętrzny kryzys w postaci licznych herezji. Co prawda te najbardziej znane, czyli arianizm, nestorianizm i monofizytyzm istnieją już od kilku wieków i zostały potępione, jednak ciągle mają rzesze wyznawców. Mimo to, Kościół zyskuje coraz więcej wyznawców.
ks. Ł.R.: Mówimy, że współczesna Europa boryka się z wieloma problemami. A z czym musieli się zmierzyć europejczycy VI wieku?
W.G.: Musieli się zmierzyć przede wszystkim z poukładaniem na nowo porządku w Europie po upadku Rzymu. Zarazem Europa wciąż borykała się z tym, co wpłynęło na upadek Cesarstwa, a więc wędrówkami ludów i najazdami barbarzyńców. Europejczycy zamieszkujący tereny Imperium musieli także pogodzić się z gorszymi warunkami życia na skutek tak istotnych zmian geopolitycznych. Jednak kluczowe znaczenie miał, podobnie jak dzisiaj, upadek obyczajów i kryzys wartości.
REKLAMA
J.J.:. Ponadto mamy również kryzys kulturowy, ponieważ religie germańskie bardzo się różniły od wiary chrześcijan. Z jednej strony mamy krwawe rytuały, ofiary z ludzi, rozpustę itd a z drugiej strony mamy naukę o miłości wobec bliźniego, nawracaniu się i głoszeniu Ewangelii.
ks. Ł.R.: Są to czasy krótko po upadku Cesarstwa Rzymskiego. Europa zrobiła wtedy kilka kroków wstecz?
W.G. Wskazałbym tutaj na dwie rozmaite postawy świętych tamtych czasów. Z jednej strony św. Hieronim, który rozpaczał, że nadchodzi koniec świata, a z drugiej św. Augustyn, który zdawał sobie sprawę z przemijalności rzeczy doczesnych. Biskup Hippony właśnie ukazuje, aby nie przywiązywać się zbytnio do postaci tego świata, bo nasz ostateczny cel nie jest na ziemi. Nie da się zbudować idealnego państwa, bowiem dzieła ludzkie upadają, gdyż ludzie skażeni są grzechem pierworodnym – mówił św. Augustyn. Wydawało się przecież, że upadek Cesarstwa to tragedia, koniec świata, a przecież ostatecznie okazało się, że chrześcjaństwo zaczęło się jeszcze bardziej rozprzestrzeniać. To właśnie w średniowieczu, które rozpoczęło się upadkiem Cesarstwa chrześcijaństwo było najsilniejsze i przez to również ten okres nie był, jak to się dzisiaj mówi, „wiekami ciemnymi”, ale czasem wielkiego rozkwitu. Zatem ja spojrzałbym na to w pozytywnym kontekście. Boża Opatrzność działa i nawet na gruzach może powstać coś dobrego.
ks. Ł.R.: W 1964 roku, papież Paweł VI mianował św. Benedykta z Nursji Patronem Europy. Jak ten święty może dziś wskazywać drogę współczesnym Europejczykom?
W.G. Św. Benedykt może nas nauczyć przede wszystkim wielkiej pokory, która jest zaprzeczeniem, moim zdaniem, jednego z największych współczesnych grzechów, czyli pychy. Od przyjęcia postawy pokory zaczyna się nawrócenie. Jak wspomniał na jednej ze swych katechez papież Benedykt XVI, patron jego pontyfikatu musiał się zmierzyć z 3 podstawowymi pokusami: autoafirmacji, zmysłowości oraz gniewu i zemsty. Ojciec święty mówi, że dopiero po uporządkowaniu tych spraw św. Benedykt mógł głosić innym Słowo Boże. Myślę, że pośród wielu inspirujących cech patrona Europy na dzisiejsze czasy niezwykle aktualna jest właśnie ta postawa „uporządkowania” samego siebie.
REKLAMA
ks. Ł.R.: Gdy św. Benedykt został Patronem Europy mapa chrześcijaństwa europejskiego wyglądała zupełnie inaczej. Co spowodowało, że Europa, zwłaszcza zachodnia odeszła od swoich korzeni?
J.J.: Przyczyn jest wiele. Najlepiej tę sprawę opisał prof. Grzegorz Kucharczyk w książce: “Chrystianofobia. 500 lat nienawiści do Jezusa i Kościoła”. Pierwszą oznaką, że Europa odchodzi od korzeni to zapoczątkowana przez Marcina Lutra reformacja, czyli oficjalne wystąpienie przeciwko Papieżowi. Można powiedzieć, że Luter zniszczył pewną jedność wśród mieszkańców Europy Zachodniej – czyli wspólny mianownik jakim był katolicyzm. Następną przyczyną był cały okres oświecenia, gdzie rodzą się m.in nurty deistyczne oraz ateistyczne. Coraz więcej osób odrzuca naukę Kościoła uznając ją za przestarzałą, “nieatrakcyjną”, dominuje racjonalizm, czyli przekonanie, że wszystko można pojąć ludzkim rozumem a że Boga nie jesteśmy w stanie pojąć to uznajemy, że Go po prostu nie ma. To czas, kiedy rodzi się masoneria, którą potępiali papieże począwszy od Klemensa XII, który w konstytucji In Eminenti podkreślił, że stanowi ona niebezpieczeństwo dla bezpieczeństwa wewnętrznego państwa a także zagroził katolikom, pod groźbą ekskomuniki, przynależności do lóż masońskich. Ponadto pod koniec XVIII w. mamy rewolucję francuską, czyli bunt mas kierowanych przez jakobinów z Maximillienem de Robespierrem na czele przeciwko królowi, ale także przeciwko Kościołowi - najlepszym dowodem jest rzeź ludności z Wandei, która jest przemilczaną zbrodnią, nie zawaham się użyć słowa “ludobójstwo”, wszak to co spotkało tych mieszkańców najlepiej pokazuje, do czego człowiek jest w stanie się dopuścić kiedy odrzuca wiarę i moralność. Następnie mamy niebezpieczne filozofie głoszone przez Fryderyka Nietschego, Fryderyka Engelsa oraz Karola Marksa, które zostaną potem “wcielone” m.in przez Włodzimierza Lenina, Józefa Stalina czy Adolfa Hitlera. Natomiast “najświeższą” przyczyną to niewątpliwie rewolucja seksualna z 1968 r. w tym narzucanie edukacji seksualnej oraz ideologii LGBT.
REKLAMA
ks. Ł.R.: Możemy mówić o europejskim kroku wstecz jeżeli chodzi o świadomość wiary?
J.J.: To nie jest tylko jeden krok, ale kilka kroków. Moim zdaniem, mentalnie wróciliśmy do czasów pogan z Cesarstwa Rzymskiego, z tym że jest pewna różnica. Wtedy ludzie byli prześladowani za swą wiarę, jednak nie wstydzili się jej. Obecnie mamy inny rodzaj “prześladowania”. Mianowicie, często my, jako katolicy, chrześcijanie, jesteśmy uważani m.in za ludzi “zacofanych” i to sprawia, że boimy się przyznać do Boga w obawie przed reakcją innych. To smutne, że kiedyś ludzie nie wstydzili się swej wiary, byli gotów za nią nawet umrzeć i wiele wycierpieć aby nie wyprzeć się Chrystusa a obecnie boimy się manifestować swoją wiarę bo “co powiedzą o mnie inni?” lub żeby nie daj Panie Boże kogoś urazić swoimi wartościami. To źle świadczy o naszej kondycji duchowej, jak i mentalnej.
ks. Ł.R.: Św. Benedykt był znany z dyscypliny i szacunku do człowieka, a jak te dwie cechy są realizowane przez europejczyków XXI wieku?
W.G.: Dyscyplinę zastąpił hedonizm, a szacunek do człowieka przybiera formę błędnie pojmowanej tolerancji. Taka jest smutna rzeczywistość. Skrajny indywidualizm spod hasła „Róbta co chceta” nie sprzyja zdrowej dyscyplinie promowanej przez św. Benedykta. Dyscyplina bowiem wymaga wysiłku nie tylko cielesnego, z którym dzisiaj nie jest tak źle, ale również duchowego. Szacunek natomiast często przepełniony hipokryzją, bo nie przysługuje każdemu, ale tylko tym, w przypadku których nam to „leży”. Bardzo często szacunku brakuje w stosunku do katolików, a jednocześnie przybiera on formę aprobaty nawet dla niemoralnych czynów u wszystkich innych. Krótko mówiąc, szacunek przynależny każdemu człowiekowi traktowany jest przez europejczyków XXI w. często w sposób wybiórczy.
REKLAMA
J.J.: Myślę że u wielu osób słowo “dyscyplina” jest słowem obcym. Staliśmy się leniwi o czym mówił Ojciec Święty Franciszek w 2016 r. w Krakowie podczas Światowych Dni Młodzieży. Co do “szacunku do człowieka”? Cóż, z jednej strony tyle się mówi, by szanować czyjeś poglądy, orientację itd. a często jest tak, że jedna grupa narzuca drugiej swoje przekonania i trzeba się z nimi pogodzić w przeciwnym razie możemy liczyć się z wykluczeniem społecznym.
ks. Ł.R.: Dużo w mediach mówi się o tolerancji, akceptacji, a mimo to pojawia się dużo nienawiści. Skąd to się bierze? Może sama tolerancja i akceptacja są zbyt płytkimi pojęciami, bo patrząc nawet z perspektywy chrześcijaństwa, miłość, godność, szacunek to o wiele większe wartości.
W.G.: Problem w tym, że dzisiaj pojęcia tolerancji i akceptacji stosowane są zamiennie, a przecież wcale nie są synonimami. Tolerancja pochodzi od łacińskiego czasownika tolerare, który oznacza znosić, wytrzymywać. Jest to zatem postawa naszej wyrozumiałości i cierpliwości wobec czegoś, z czym się nie zgadzamy. Akceptacja jest natomiast pojęciem idącym dalej, bo oznacza ona aprobatę dla danych działań. Można wyróżnić jeszcze coś takiego jak afirmacja, która jest wręcz promowaniem określonych postaw. Obserwujemy dzisiaj olbrzymi zamęt w kwestii wymienionych pojęć, które są napełniane określoną treścią w zależności od potrzeb. Pełnią one rolę wytrychów. Natomiast przytoczone przez księdza chrześcijańskie pojęcia pochodzą kolokwialnie mówiąc z innej ligi i mają w sobie pewien element nadprzyrodzony. Być może dzięki temu one jeszcze się w miarę ostały, chociaż próbuje się je także przeformatować dla doraźnych potrzeb różnych środowisk.
REKLAMA
ks. Ł.R: Dużo mówi się o integracji europejskiej. Patrząc z perspektywy Roberta Schumana czy Karola Adenauera, którzy zapoczątkowali ten ruch, chcieli oni budować na fundamencie chrześcijańskim. Mija ponad 50 lat i okazuje się, że niewiele pozostało z ich ideałów? Jak to możliwe?
W.G.: Niebagatelny wpływ na to miał komunizm, który oczarował swego czasu wielu tzw. intelektualistów i innych wpływowych ludzi. I ten zachwyt trwa nadal, może nie jest on wyrażany wprost, ale jednak. Myślę, że jednym z czynników, które wpłynęły na zarzucenie chrześcijańskich ideałów ojców założycieli była także zwyczajna nienawiść do Kościoła. Nie jest żadną tajemnicą, że taka jest rzeczywistość. Nasza religia jest po prostu zbyt wymagająca – wystarczy wspomnieć chociażby całkowite odrzucenie tak rozpowszechnionej w polityce zasady, iż cel uświęca środki. Budowanie na innych ideałach niż chrześcijańskie jest prostsze, jednak tylko w krótkoterminowej perspektywie, bo przecież patrząc dalej na szali stawiamy nasze zbawienie.
J.J.: Ponieważ obecne unijne elity realizują inną koncepcję integracji europejskiej. Opiera się ona na “Manifeście z Ventotene”, którego autorami są m.in komunista Altiero Spinelli oraz Ernesto Rossi. Tam jest napisane wprost, że należy zniszczyć państwa narodowe oraz zwalczać Kościół Katolicki. A jak działają dzisiejsi kluczowi politycy UE, każdy widzi. Co ciekawe, ponieważ przez moment byłem na stażu w Parlamencie Europejskim w Brukseli, chciałbym zwrócić uwagę, że główny budynek parlamentu nosi nazwę Altiero Spinelliego, który coraz częściej jest uznawany za jeden z ojców UE. Jeżeli takie osoby, jak wspomniany przed chwilą Spinelli, mają być wzorcem dla “nowej Europy”, to ja takiej Europie podziękuję. To smutne, że tak szybko zrezygnowano z chrześcijańskiej koncepcji integracji europejskiej według Roberta Schumana i Konrada Adenauera na rzecz ateistycznej, “nowoczesnej” Europy autorstwa Altiero Spinelliego i Ernesto Rossiego. Z resztą te zagadnienia są poruszane w najnowszym cyklu reportaży “Demaskowanie Integracji Europejskiej”, którego reżyserami są moi koledzy Robert Zawadzki i Damian Krzal. Odcinki te ukazują się w piątki na antenie Telewizji Trwam o godz. 17:30, można je również odnaleźć na YouTubie, na kanale Antykultura.
REKLAMA
ks. Ł.R.: Dużo mówi się o ideologiach, które budują na neomarksizmie. Skąd takie zamiłowanie w tym nurcie?
W.G.: To nurt tak samo szkodliwy jak marksizm, jednak bardziej skuteczny w realizacji swoich założeń. Wielka popularność neomarksizmu wiąże się z tym, że jego metody są niezwykle wyrafinowane i pozbawione przemocy. Jednym z narzędzi jest obserwowana przez nas redefinicja podstawowych pojęć, chociażby wspomnianej już tolerancji. Ponadto neomarksizm jest także niezwykle wygodnym prądem, gdyż zakłada totalną wolność pozbawioną wszelkiej odpowiedzialności – są tylko prawa, a brakuje obowiązków.
ks. Ł.R.: Epidemia COVID-19 sprawiła, że w wielu krajach pozamykano kościoły, mimo że centra handlowe w tych państwach były pootwierane. Co mogło być powodem, że tak łatwo uznano, że miejsca modlitewne są niepotrzebne?
REKLAMA
W.G.: Wiąże się to przede wszystkim z uznaniem niekonieczności Boga we współczesnym świecie. To człowiek ma być w centrum, a religia jest zepchnięta na dobrowolny margines. Nie zmienia to faktu, że człowiek jest z natury istotą religijną. Widać to doskonale chociażby po popularności różnego rodzaju wróżbiarstwa, duchowości wschodniej i innych tego typu niebezpiecznych praktyk na zachodzie. Bóg został zapomniany, ale tę pustkę trzeba było czymś zapełnić. To dlatego centra handlowe pozostały otwarte, bo one są współczesnymi świątyniami – świątyniami bożka pieniądza.
ks. Ł.R.: A może to stworzy pewnego rodzaju precedens. Raz udało nam się zamknąć to może w sytuacjach kryzysowych ponownie takie decyzje zapadną?
W.G.: Trafił ksiądz w samo sedno. Z całą pewnością mogę stwierdzić, że świat nie ma dzisiaj większego wroga niż Kościół, bo jest on dla niego wyrzutem sumienia, który chce się za wszelką cenę uciszyć. Dlatego każdy pretekst jest dobry, aby w jakiś sposób właśnie Kościołowi zaszkodzić. Myślę też, że gdyby nasza postawa - świeckich, ale także duchownych, była bardziej odważna, moglibyśmy uniknąć takiej sytuacji. To może być dla nas przestroga na przyszłość.
ks. Ł.R: Co Europa powinna zrobić, aby całkowicie nie zatracić korzeni chrześcijańskich?
W.G.: Potrzeba przede wszystkim wielkiej aktywności wśród nas, chrześcijan i wszystkich ludzi dobrej woli, którzy uznają, że cywilizacja łacińska jest bezcennym skarbem Europy. Wszelkie zło może się panoszyć dopiero wtedy, kiedy dobrzy ludzie siedzą z założonymi rękoma i nie reagują. Musimy zatem odważnie prezentować nasze wartości i nie pozwolić sobie zamknąć ust. Nie możemy zredukować naszej wiary jedynie do sfery prywatnej, ale także być świadkiem Chrystusa dla wszystkich wokół. Bardzo prawdopodobne, że już nie powrócimy do tego, co było kiedyś, jednak nie możemy się poddawać. Chrześcijanin to człowiek nadziei.
REKLAMA
J.J.: Przede wszystkim musi, tak jak powiedział Ojciec Święty Franciszek w Krakowie podczas Światowych Dni Młodzieży w 2016 r. “wstać z kanapy”. Następnie uznać swą słabość oraz fakt, że bez Boga nie jesteśmy w stanie sobie poradzić. Co najważniejsze, i to pomijają protestanci, powinniśmy zwrócić się o pomoc do naszej najlepszej orędowniczki, jaką jest Najświętsza Maryja Panna. Ona jest naszą Matką, która uprasza wiele łask u Boga. Powinniśmy się modlić za jej przyczyną. Co zrobili dwaj najbardziej znani hierarchowie w Polsce: św. Jan Paweł II oraz ks. Kard. Stefan Wyszyński? Obaj zaufali w pełni Maryi: Papież-Polak przecież za swoją dewizę obrał słowa Totus Tuus, czyli Cały Twój natomiast Prymas Tysiąclecia nie raz mówił, że wszystko postawił na Maryję. I my powinniśmy tak uczynić. Reasumując, “wstać z kanapy”, uznać naszą słabość, przeprosić Boga za naszą zarozumiałość oraz brak wiary i modlić się do Niego za przyczyną Bogurodzicy Dziewicy Maryi.
ks. Ł.R.: Gdyby św. Benedykt z Nursji popatrzył na współczesną Europę to…..
W.G.: Niewątpliwie św. Benedykt zintensyfikowałby swoje wysiłki wokół hasła ora et labora – jeszcze bardziej pracowałby przede wszystkim nad naszą kondycją moralną i jeszcze bardziej modliłby się o nową wiosnę wiary w Europie. Jednak humorystycznie mówiąc nie wiem, czy w przypadku św. Benedykta dałoby się jeszcze bardziej...",ks. Łukasz Romańczuk,,sondaż,https://www.niedziela.pl/artykul/55572/Kluczowe-znaczenie-mial-upadek-obyczajow
"Watykan: potrzebujemy odważnych polityków, którzy wierzą we wspólne dobro","Pandemia koronawirusa jeszcze bardziej uwidacznia potrzebę „odważnych polityków, którzy naprawdę wierzą we wspólne dobro"". Podkreśliła to na konferencji prasowej w Watykanie 7 lipca siostra Alessandra Smerilli CMW z Papieskiej Komisji ds. Państwa Watykańskiego.","Zakonnica ze Zgromadzenia Córek Maryi Wspomożycielki jest koordynatorką watykańskiej grupy roboczej na rzecz przezwyciężenia wirusa Covid-19. Jest też wykładowczynią ekonomii politycznej na Papieskim Wydziale Nauk o Wychowaniu “Auxilium”.
Tematem spotkania z dziennikarzami była konferencja poświęconej budowaniu pokoju w czasach koronawirusa. „Pandemia, która jest powszechnym złem, pozwoliła nam doświadczyć, jakie znaczenie ma dobro wspólne”, powiedziała zakonnica. Przytoczyła słowa papieża Franciszka, że ""nie możemy sami stawić czoła i pokonać tego okresu. Zło musi być zwalczane razem, to znaczy globalnie. Dlatego wszyscy musimy zrozumieć, że wszyscy jesteśmy połączeni: ludzkość zależy od wspólnego losu. Możemy iść naprzód tylko wtedy, gdy możemy liczyć na zaangażowanie wszystkich”.
Wydatki na zbrojenia wzrosły w 2019 roku do 1,9 biliona dolarów, co znacznie przekracza roczne wydatki świata na zbrojenia w czasie zimnej wojny. Przypomniał o tym podczas konferencji w Watykanie Alessio Pecorario, koordynator grupy do zadań specjalnych przy Watykańskiej Komisji ds. Zwalczania Covid-19 i współpracownik wydziału służby na rzecz całościowego rozwoju człowieka. Pecorario zwrócił uwagę, że wydatki państw na zbrojeni, są np. 300-krotnie większe od budżetu Światowej Organizacji Zdrowia. Niepokój budzi fakt, że w reakcji na pandemię koronawirusa niektórzy politycy i urzędnicy domagają się dalszego podniesienia wydatków na cele militarne.
""Dlatego muszą być teraz podjęte ważne decyzje międzynarodowe. Opieka medyczna, bezpieczeństwo żywnościowe i ożywienie gospodarcze, z naciskiem na sprawiedliwość społeczną i gospodarkę ekologiczną, wymagają zasobów, które powinny zostać przekierowane z sektora wojskowego w ramach odnowionej kontroli zbrojeń. Najwyższym priorytetem powinno być bezpieczeństwo żywnościowe, bo to jest kluczowe dla bezpieczeństwa międzynarodowego, a nie arsenały broni"" - powiedziała zakonnica.
REKLAMA
S. Smerilli dodała, że doinwestowania, a przede wszystkim lepszej jakości, wymagają systemy opieki zdrowotnej na całym świecie. „Potrzebna jest nam realna ochrona przed chorobami zakaźnymi, musimy też inwestować w profilaktykę. Pandemia Covid 19 ujawniła niedostateczne finansowanie medycyny w wielu częściach świata, zwłaszcza w zakresie opieki nad pacjentami z chorobami zakaźnymi. Właśnie to powinno stanowić centrum wielu systemów.”
Nie trzeba myśleć o skomplikowanych i drogich szpitalach czy klinikach. Wielkim gestem byłoby choćby zainstalowanie toalet niedostępnych w wielu częściach świata. „Ale w chwili obecnej przede wszystkim potrzebujemy szczepionki”, stwierdziła zakonnica-ekonomistka. Jak zauważyła, pandemia ujawniła prawdziwy zakres powiązań między ludźmi. „Wiemy, że zdrowie jest dobrem publicznym, które powinno dotyczyć całego świata, podobnie jak usługi w zakresie profilaktyki i leczenia. Za dobro wspólne na świecie musi być uważane zwłaszcza zdrowie, ponieważ każdy człowiek ma do niego prawo. Ale oznacza to również, że wszyscy jesteśmy odpowiedzialni za promowanie zdrowia"", powiedziała s. Smerilli.
Podczas watykańskiej konferencji głos zabrał także kard. Peter Turkson. Prefekt watykańskiej Dykasterii ds. Integralnego Rozwoju zapewnił, że Kościół silnie wspiera projekty budowania pokoju, które są niezbędne do przezwyciężenia konfliktu i zareagowania na kryzys wywołany koronawirusem.
""Bez kontroli zbrojeń, nie da się zagwarantować bezpieczeństwa. Bez bezpieczeństwa, reakcja na pandemię jest nie wystarczająca. „Bezpieczeństwa nie da się zagwarantować bez kontroli zbrojeń. Bez bezpieczeństwa reakcja na pandemię nie będzie dostatecznie pełna. Pandemia Covid 19, recesja gospodarcza i zmiany klimatu podkreślają potrzebę pokoju. Pokój na świecie ma pierwszeństwo przed wszystkimi kwestiami bezpieczeństwa narodowego. Nie można zatem patrzeć tylko na siebie”, podkreślił kard. Turkson. „Teraz nadszedł czas na budowanie świata, który odzwierciedla prawdziwie integralne podejście, podejście, które jest oddane sprawie pokoju, rozwoju ludzkiego i ekologii”, zakończył swoje przemówienie podczas watykańskiej konferencji na temat budowania pokoju w czasach koronawirusa.","ts (KAI)
/Watykan",,Watykan,https://www.niedziela.pl/artykul/55534/Watykan-potrzebujemy-odwaznych-politykow
Jak wakacje to tylko z Eucharystią!,"Wakacje trwają w najlepsze. Mimo, że wciąż pojawia się zagrożenie COVID-19, wielu Polaków wybiera się w różne strony naszego pięknego kraju. Jedni nad morze, inni w góry, jeszcze inni na Mazury. W naszej archidiecezji znajduje się wiele pięknych kościołów Pokażmy je, oznaczmy hashtagiem #wakacyjnemsze i dzielmy się naszym wspaniałym rejonem, a także zaprośmy ""do nas"" na Mszę św. ","#WakacyjneMsze  to inicjatywa, która ma zachęcić do aktywnego uczestnictwa w Eucharystii także podczas wakacji. “Od Pana Boga nie ma wakacji” - często słyszymy z ambon, gdy rozpoczyna się błogi czas odpoczynku. Robiąc zdjęcie, umieszczając je na Facebooku, Instagramie czy Twitterze, nie tylko dajemy świadectwo naszej wiary, ale także zachęcamy innych, aby np.: uczestniczyli w niedzielnej Mszy św. 
Można to zrobić w następujący sposób:
https://twitter.com/kslukromanczuk/status/1280916194548158464
REKLAMA

A tak do akcji zachęcał rzecznik Episkopatu Polski, ks. Paweł Rytel-Andrianik:
https://twitter.com/niedziela_pl/status/1279285681576181760",ks. Łukasz Romańczuk,,,https://www.niedziela.pl/artykul/55438/Jak-wakacje-to-tylko-z-Eucharystia
Abp Paglia: lekceważenie pandemii to igranie z ogniem,"Lekceważenie pandemii to igranie z ogniem - uważa przewodniczący Papieskiej Akademii Życia. Abp Vincenzo Paglia udzielił wywiadu Radiu Watykańskiemu, zestawiając koncepcję „bioetyki globalnej” z obecną pandemią COVID-19, która powinna stanowić okazję do poważnej refleksji nad stylem życia oraz stosunkiem do stworzenia.","Bezpośrednią okazją do udzielenia wypowiedzi było ukazanie się książki pt. „Troska o życie: etyka i technologie”, której autorami są Fabrizio Mastrofini i Nicola Valenti, stanowiącej pokłosie seminarium zorganizowanego w 2017 roku zatytułowanego: Towarzyszenie życiu: nowe obowiązki w erze technologicznej”. U podstaw refleksji hierarchy leży koncepcja „bioetyki globalnej” i potrzeba znalezienia w zglobalizowanym oraz hiper-technologicznym świecie odpowiedzi na nowe pytania związane z narodzinami, życiem i śmiercią.
Zdamiem Abp Paglii istnieje dzisiaj ogromne ryzyko pogłębienia procesu dehumanizacji, ponieważ szybki rozwój nauk technicznych i nowych technologii pozwala na radykalną ingerencję w ludzkie życie. Wszystko to stawia pod znakiem pytania o sam termin „naturalny”, bo co oznacza to określenie, jeśli biotechnologie mogą ingerować w genom ludzki, oraz w narodziny, w śmierć, a także w zwykłe życie.
W obliczu szybkiego rozwoju technicznego obserwujemy słaby rozwój etyki i humanizmu.

PODZIEL SIĘ CYTATEM
Wielkie znaczenie w tym kontekście ma dialog pomiędzy nauką, techniką, humanizmem, a także religiami i wyznaniami. Pandemia stanowi wielkie wyzwanie i zaproszenie do tworzenia „bioetyki globalnej”.
„Pandemia jest tragedią, ale jednocześnie niezwykłą okazją do ponownego przemyślenia rozwoju, relacji i sensu samego życia. Dzisiaj, bardziej niż kiedykolwiek wcześniej, możemy powiedzieć, że kruchość, bezbronność, jest zwyczajnym warunkiem życia nas wszystkich. Wystarczy powiedzieć, że do niedawna mówiliśmy nawet o posthumanizmie, o przemianie człowieka w istotę o nowych zdolnościach fizycznych i poznawczych, a nawet o nieśmiertelności. W tym sensie pandemia była, powiedziałbym wielkim policzkiem, który może być zdrowy – podkreślił abp Paglia. – Muszę powiedzieć, że istnieją oznaki refleksji i przemyślenia w tym kierunku, a papież Franciszek był w pewnym sensie najbardziej uważnym i powszechnie uznanym interpretatorem. Wierzę, że nie tylko Kościół, ale wszystkie inne podmioty reprezentujące naukę, ekonomię oraz kulturę, są powołane do ponownego przemyślenia świata pokoronawirusowego. Ci, którzy uważają, że pandemia to tylko margines, naprawdę igrają z ogniem. Nie możemy nie zmienić organizacji życia społeczeństwa i nie przemyśleć na nowo samego sensu życia, jeśli chcemy uniknąć COVID-20 lub Covid-21: byłoby to wielką tragedią dla planety”.","Krzysztof Ołdakowski SJ
/vaticannews.va
/Watykan (KAI)",,nauka,https://www.niedziela.pl/artykul/55354/Abp-Paglia-lekcewazenie-pandemii-to
"""Młodzież w klasztorze""",Za nami inauguracyjne spotkanie dla młodzieży w pocysterskim klasztorze w Henrykowie. W odpowiedzi na zaproszenie ks. Piotra Rozpędowskiego do tej niewielkiej miejscowości przybyła grupa ponad 20 osób.,"Spotkanie rozpoczęło się od różnych zabaw integracyjnych, co pozwoliło na poznanie się i zawiązanie grupy, która miała spędzić ze sobą czas. Następnie wszyscy udali się na wspólne ognisko. Po ognisku wszyscy udali się do refektarza, gdzie można było podzielić się swoim świadectwem wiary albo po prostu porozmawiać na różne tematy:
- ""Wśród uczestników było wielu członków różnych wspólnot, dlatego też chcieliśmy, aby oni podzielili się między sobą swoim doświadczeniem Pana Boga"" - mówi ks. Piotr.
Spotkania te będa się odbywać cyklicznie we wszystkie środy lipca. Organizatorzy nie wykluczają, że nastąpi kontynuacja spotkań także w sierpniu.
REKLAMA
W związku z pandemią COVID - 19, uczestnicy spotkań mają zapewnione wszystkie standardy bezpieczeństwa.
Następne spotkanie w środę, 9 lipca. Ks. Piotr Rozpędowski mówiąc o przyszłych spotkaniach zaznaczył, że planowane są także jednodniowe wyjazdy w góry czy też piesza pielgrzymka do Kobylej Głowy, gdzie znajduje się kościół pw. św. Jana Pawła II.
Więcej informacji na FB wydarzenia.",ks. Łukasz Romańczuk,,modlitwa,https://www.niedziela.pl/artykul/55330/Mlodziez-w-klasztorze
Przełomowe zbliżenie?,"„Młodzież i męczennicy w Azji. Misja Papieża Franciszka w Korei”. Książka pod takim tytułem ukazała się we Włoszech w związku z planowaną na połowę sierpnia podróżą Ojca Świętego do Korei Południowej. Jej autorem jest Vincenzo Faccioli Pintozzi, a wstęp napisał kard. Pietro Parolin.","Czy ktoś tego chce, czy nie chce – będące ostatnio na cenzurowanym Chiny są coraz ważniejszym państwem na ziemi. Czasem boleśnie doświadczamy, że jest to jednocześnie partner trudny. Podobną optykę ma Watykan.
W ostatnim czasie nastąpiło zbliżenie między Stolicą Apostolską a Chinami. W prowadzonym dialogu nie brak jednak raf. O skali zbliżenia świadczy spotkanie ministra spraw zagranicznych Chińskiej Republiki Ludowej Wang Yi z jego watykańskim odpowiednikiem abp. Paulem Gallagherem. Zaskoczone media podkreślały, że to pierwsze spotkanie na tak wysokim szczeblu od 70 lat, tzn. od czasu, gdy z komunistycznych Chin usunięto nuncjusza apostolskiego abp. Antonia Riberiego. Dziennik włoskiego episkopatu – Avvenire w swej analizie poszedł jeszcze dalej. Zdaniem gazety, spotkania między stronami na tak wysokim szczeblu nie było do tej pory w historii.
Strona chińska podkreśliła, że o spotkanie, które odbyło się 14 lutego w Monachium, poprosił Watykan. W dyplomacji jest tak, że nie prosi się o spotkanie, jeśli nie jest z góry wiadome, iż druga strona się na nie zgodzi. Jest pewne zatem, że już wcześniej musiało dojść do uzgodnień. Anonimowe – jak to w dyplomacji, która lubi ciszę – źródła podają, że wszystko odbyło się z inspiracji i z błogosławieństwem samego papieża. Fakt, że do spotkania doszło, świadczy o tym, jak dalece zaawansowane jest zbliżenie w relacjach chińsko-watykańskich.
Dyplomacja małych kroków
Do tego przełomowego momentu doprowadziła dyplomacja małych kroków, do których należą – co podkreśliła strona chińska w oficjalnym komunikacie – słowa, które na początku roku, w czasie zmagania się Chin z epidemią COVID-19, przekazał Franciszek. Papież na jednej z audiencji mówił o „umiłowanym narodzie chińskim”. Strona chińska zauważyła także, że Watykan był jednym z pierwszych państw, które na początku epidemii w Wuhan przyszły Państwu Środka z materialną pomocą. Oczywiście, wysokość tej pomocy nie była znacząca, ale liczył się gest.
REKLAMA
Tymczasowe porozumienie
W czasie spotkania, które odbyło się w kluczowym dla Chin momencie walki z COVID-19, mówiono zresztą także o koronawirusie. Stronie chińskiej, oskarżanej o zbagatelizowanie epidemii, zależało na kwestiach wizerunkowych. Watykanowi z kolei chodziło przede wszystkim o wygasające we wrześniu br. porozumienie, w którym reguluje się sposoby mianowania biskupów dla wspólnoty katolickiej w ChRL. Przypomnijmy, że podpisanie w 2018 r. dokumentu, cały czas nazywanego porozumieniem tymczasowym, miało dla Watykanu jeden cel: chodziło o zjednoczenie wspólnoty katolickiej za Wielkim Murem Chińskim. Przez lata była ona podzielona między związany z władzami oficjalny Kościół Patriotyczny i podziemny, wierny Rzymowi Kościół katolicki. Watykańscy negocjatorzy, podpisując to porozumienie za aprobatą Franciszka, mieli na celu zakończenie tego morderczego dla wspólnoty podziału. Jak wspomniano, porozumienie zostało zawarte na czas określony. Watykan chciałby je przedłużyć, a nawet pójść jeszcze krok dalej. Przypomnijmy, że daje ono papieżowi ostatnie słowo przy mianowaniu biskupów w Chinach, ale to strona chińska proponuje kandydatów.
Amerykanom nie w smak
Porozumienie było i jest krytykowane, a twarzą środowisk stawiających weto jest emerytowany biskup Hongkongu kard. Joseph Zen Ze-kiun. Środowisko to zarzuca watykańskim negocjatorom, że poszli na zbyt daleko idące ustępstwa wobec strony chińskiej. Niektórzy posługują się nawet terminem zdrady Kościoła podziemnego. W grę wchodzi również geopolityka. Kardynał Zen otrzymał niedawno wysoką nagrodę amerykańskiego Kongresu, co sprawia wrażenie, że właśnie te środowiska, niechętne zbliżeniu Watykanu z ChRL, są przez amerykańską dyplomację rozgrywane. Amerykańskiej administracji zbliżenie chińsko-watykańskie, w sytuacji kursu kolizyjnego, po którym płyną obydwie potęgi, jest wyjątkowo nie w smak.
Perspektywy
Lody w relacjach watykańsko-chińskich zostały przełamane. Papieżowi, który jest przekonany, że Azja jest przyszłością Kościoła, z pewnością będzie zależało, aby na tym się nie skończyło. Jakie są wyzwania? W perspektywie krótkoterminowej – podpisanie porozumienia. Już nie tymczasowego, nie na próbę, ale na stałe, i nie tajnego. W dłuższej perspektywie zaś – nawiązanie relacji dyplomatycznych, spotkanie na najwyższym szczeblu (papieża z chińskim przywódcą) i wreszcie wizyta głowy Kościoła katolickiego za Wielkim Murem. Być może wtedy, kiedy Chiny będą największym chrześcijańskim państwem świata. Na to, według demografów, trzeba poczekać jeszcze kilkanaście lat.",Ks. Paweł Rozpiątkowski,https://www.niedziela.pl/numer/2020/27,Watykan,https://www.niedziela.pl/artykul/148707/nd/Przelomowe-zblizenie
Emiraty Arabskie pomagają Peru w walce z pandemią,"„Na niebie, bardziej opustoszałym z powodu ograniczeń narzuconych przez pandemię, otwiera się nowy kurs solidarności” – powiedział bp. Guy-Réal Thivierge, sekretarz generalny Papieskiej Fundacji Gravissimum Educationis, działającej przy Kongregacji Edukacji Katolickiej. Do amazońskiej części Peru zostało wysłanych z Abu-Zabi 50 ton artykułów medycznych. To owoc współpracy pomiędzy Kongregacją Edukacji katolickiej i Zjednoczonymi Emiratami Arabskimi.","Przekazane zostały materiały użyteczne do obrony przed pandemią, której światowe epicentrum znajduje się teraz w Ameryce Południowej: maseczki ochronne, rękawiczki, tlen medyczny oraz różne artykuły żywnościowe, które będą rozprowadzone przez Kościół lokalny: część będzie przeznaczona dla struktur służby zdrowia, a część dla placówek edukacyjnych oraz dla rodzin zamieszkujących okolice miasta Iquitos w puszczy amazońskiej.
Szejk Mohamed bin Zayed, książe Abu Zabi odpowiedział na zaproszenie Papieża Franciszka, aby wspomóc najbiedniejsze narody świata, przekazując materiały sanitarne.

PODZIEL SIĘ CYTATEM
Ta współpraca wpisuje się w ducha Dokumentu na temat powszechnego braterstwa dla pokoju światowego podpisanego w Abu Zabi przy okazji wizyty Papieża Franciszka w ubiegłym roku. Mówi bp Guy-Réal Thivierge.
„Z powodu pandemi Covid-19 nie możemy stać w miejscu, przyglądać się z boku lub filozofować na temat obecnej sytuacji. Musimy iść dalej. Ojciec Święty często używa tego pięknego obrazu, a dotyczy on szczególnie nas wychowawców: «nie mamy prawa patrzeć na świat z komfortowej perspektywy swojego balkonu». Mamy iść wszędzie tam, gdzie są największe potrzeby, bardzo konkretne. Następnie chodzi o to, aby wychowywać także głowę oraz z głową, edukować sercem i rękami. Solidarność w obecnej sytuacji jest najważniejsza.“","Krzysztof Ołdakowski SJ
/Vatican News",,papież Franciszek,https://www.niedziela.pl/artykul/55046/Emiraty-Arabskie-pomagaja-Peru-w-walce-z
Poczuć się jak u siebie w domu,"Pandemia COVID-19 zachwiała stabilnością finansową parafii, ale czy również naruszyła jej fundamenty wspólnotowe?","Czy polskie parafie są nadal dla wierzących jak rodzinne domy? Czy wciąż widzimy w parafii wspólnotę sióstr i braci? Czy dla duszpasterzy wierni są najbliższymi, a dla parafian proboszcz jest ojcem, a nie tylko administratorem?
Parafia św. Andrzeja Apostoła w Wąsoszu Górnym
Mieszkańcy 12 wiosek leżących u brzegów Warty, Liswarty i Kocinki garną się do tego świętego miejsca. Czegóż więcej może oczekiwać od swoich parafian ich duszpasterz? – Bez względu na wszystko trzeba ludzi kochać takimi, jakimi są. To nie jest łatwe, ale z drugiej strony ksiądz też jest człowiekiem i nie jest łatwo pokochać księdza takim, jakim jest, ale w parafii wszyscy muszą się czuć tak jak u siebie w domu – mówi ks. Seweryn Wiatrowski, proboszcz parafii św. Andrzeja Apostoła.
Pierwsze wzmianki o niej pochodzą z XIV wieku. Przez kilkaset lat funkcjonowały na jej terenie drewniane świątynie. Ta obecna murowana została wybudowana w połowie XIX wieku i po stu latach, dzięki staraniom ówczesnego proboszcza ks. Wincentego Spirry, rozbudowana w ten sposób, iż jej stara część stała się poprzeczną nawą nowej świątyni.
REKLAMA
Parafia jest uczestnikiem programu „Czyste powietrze”. Zawdzięcza to staraniom poprzedniego proboszcza ks. Tomasza Gila. Obecny proboszcz razem z wiernymi owocnie kontynuują zobowiązania poprzednika.
Parafia Najświętszego Ciała i Krwi Chrystusa we Wrzosowej
Przy trasie Warszawa – Katowice, czyli popularnej „jedynce”, w miejscowości Wrzosowa stoi kościół Najświętszego Ciała i Krwi Chrystusa. Obszerny plac parkingowy zaprasza przejeżdżających, aby na chwilę się zatrzymali, odetchnęli w podróży i weszli do świątyni, przedsionka wiecznego domu Ojca. Kościół jest nowoczesny, chociaż historia parafii sięga czasów pierwszych Jagiellonów, kiedy to podlegała częstochowskiej parafii św. Zygmunta. Rysem charakterystycznym obecnej świątyni są duże witraże, które odpowiednio doświetlają jej spore wnętrze. Proboszcz ks. Jacek Kołodziejczyk odnawia kościół. W głównym ołtarzu pragnie umieścić witraż przedstawiający Ostatnią Wieczerzę, tematycznie związaną z tytułem parafii.
Proboszcz jest pełen nadziei, że podoła obowiązkom. Na początku kapłańskiej drogi usłyszał ważne słowa od starszego doświadczonego księdza, który mu powiedział, aby pilnował konfesjonału i brewiarza, bo wtedy utrzyma parafię zarówno w jej wymiarze wspólnotowym, jak i materialnym.
Więcej na: www.tv.niedziela.pl",Marian Florek,https://www.niedziela.pl/numer/2020/26,parafia,https://www.niedziela.pl/artykul/148644/nd/Poczuc-sie-jak-u%C2%A0siebie-w%C2%A0domu
Prasa zagraniczna,"Zapraszam wszystkich ludzi dobrej woli i wszystkich ludzi wierzących do tego, byśmy szczególnie w tę niedzielę i przez cały ten tydzień znowu ożywili w sobie wielkie wołanie do Pana żniwa o nowe powołania kapłańskie i zakonne – powiedział bp Andrzej Przybylski, delegat Konferencji Episkopatu Polski ds. Powołań, z okazji Niedzieli Dobrego Pasterza, która przypada 30 kwietnia. Rozpoczyna ona Tydzień Modlitw o Powołania kapłańskie, zakonne i misyjne.","Msza św. za ofiary COVID-19
Arcybiskup Limy Carlos Castillo 13 czerwca br. odprawił Mszę św. w katedrze, gdzie wolontariusze przypięli do ławek i kolumn zdjęcia ok. 5 tys. ofiar koronawirusa w Peru.
COVID-19 pochłonął już ponad 6,4 tys. ofiar w tym liczącym 32 mln mieszkańców kraju. Według agencji Associated Press, setki z tych osób było pozostawionych bez żadnej pomocy, a wiele rodzin się zrujnowało, aby podołać wysokim kosztom opieki lekarskiej. W perspektywie spadku dochodu narodowego o 12% abp Castillo wzywa mieszkańców Peru do większej solidarności z ludźmi biednymi.
CATHOLIC HERALD
Nie tędy droga
W niemieckiej diecezji Trewiru przygotowano plan połączenia 887 parafii w 35 wielkich regionów duszpasterskich, którymi zarządzaliby proboszcz oraz wiele osób świeckich. Watykanowi się to nie podoba. Po pierwsze dlatego, że część katolików miałaby wtedy bardzo daleko do swojej parafii, a po drugie – taki zarząd byłby niezgodny z prawem kanonicznym. Władze diecezji zapowiedziały jednak, że nadal będą pracować nad reformą sieci parafialnych ze względu na zmniejszającą się liczbę katolików, księży oraz trudności ekonomiczne wynikające z odejść od Kościoła w Niemczech.
L´ORIENT LE JOUR
Zamknięte koło
W Libanie zagrożone jest istnienie 80% prywatnych szkół, na których opiera się cały system edukacji w tym 6-milionowym państwie i w których uczy się dwie trzecie z miliona libańskich dzieci i młodzieży. Jeszcze 5 lat temu placówki te były subsydiowane przez państwo, ale z powodu kryzysu dotacje te odebrano i na funkcjonowanie szkół musiało wystarczać czesne. Tymczasem najpoważniejszy od czasów wojny domowej kryzys spowodował masowe bezrobocie Libańczyków, a zarobki tych, którzy jeszcze mają zatrudnienie, zżera inflacja. Rodziców nie stać na czesne, a szkoły publiczne są w stanie obsłużyć tylko jedną trzecią libańskich uczniów. Z pomocą ruszył papież Franciszek, który w maju br. przekazał szkołom 200 tys. dol., ale to kropla w morzu potrzeb. Jeśli nie pomoże państwo, to małe i średnie szkoły w najbliższym czasie zamkną swoje podwoje i tym samym pozbawią dodatkowo środków utrzymania dziesiątki tysięcy nauczycieli.
REKLAMA
ASIANEWS.IT
Sprawa polityczna
Przez wieki Hagia Sophia była pierwszą świątynią chrześcijańskiego Wschodu. Po upadku Cesarstwa Bizantyjskiego zamieniono ją na meczet. Od kilkudziesięciu lat, z woli fundatora świeckiej Turcji Kemala Atatürka, Hagia Sophia jest muzeum. Wiele wskazuje na to, że wkrótce może na powrót zostać zamieniona w meczet – tym bardziej że opowiada się za tym prawie trzy czwarte Turków, co wynika z najnowszego sondażu; tylko 22% uczestników badania jest temu przeciwnych. Władza uzyskuje przyzwolenie na tego typu, służące jej, działanie. Rządzący usprawiedliwiają się tym, że w ostatnim czasie przywrócili możliwość kultu w budynkach należących wcześniej do Ormian czy Żydów, nic nie stoi więc na przeszkodzie – twierdzą – aby muzułmańska większość mogła wykorzystywać do modlitw słynną Hagię Sophię.
UCA NEWS
A jednak działa!
Chodzi o krytykowane przez część katolickiej opinii publicznej tymczasowe porozumienie, które w 2018 r. Watykan zawarł z Chinami. Zwolennicy przedstawiali je jako pierwszy krok ku normalizacji stosunków i tłumaczyli, że największym jego plusem jest zakończenie wielkiego podziału wśród chińskich katolików między Kościołem podziemnym a Kościołem oficjalnym, kontrolowanym przez Patriotyczne Stowarzyszenie Katolików Chińskich. Krytycy wskazywali z kolei, że Watykan, uznając biskupów mianowanych przez władze bez jego zgody, ustąpił na całym froncie i zdradził Kościół cierpiący. Teraz jednak okazało się, że i strona chińska poszła na ustępstwa. Chińskie władze zaaprobowały w czerwcu br. biskupa Kościoła podziemnego Petera Lin Jiashana. Przez ponad 20 lat nieuznawany kierował archidiecezją Fuzhou w południowo-wschodnich Chinach, w prowincji Fujian. To już trzeci hierarcha uznany przez komunistów.
Arcybiskup Jiashan ma dziś 83 lata. Ceremonia jego oficjalnej instalacji odbyła się 9 czerwca.",pr,https://www.niedziela.pl/numer/2020/26,kapłaństwo,https://www.niedziela.pl/artykul/148627/nd/Prasa-zagraniczna
Obserwator,Mija rok od momentu sakry biskupa Macieja Małygi. W rozmowie dla Niedzieli Wrocławskiej biskup pomocniczy Archidiecezji Wrocławskiej podsumowuje miniony czas.,"POLSKA – USA
Polska w Waszyngtonie
Oddajemy numer przed planowaną wizytą prezydenta Andrzeja Dudy w USA (24 czerwca), ale nawet gdyby do niej nie doszło, dyskusja wokół jej okoliczności warta była dyplomatycznego zachodu. To ważna wizyta. Choć jej efekty i skutki poznamy w przyszłości, może nawet niedalekiej. Duda był pierwszym prezydentem zaproszonym przez Donalda Trumpa w okresie wychodzenia świata z pandemii COVID-19. To pokazuje pozycję Polski jako sojusznika, a także potwierdza bardzo dobre relacje prezydentów Polski i USA na poziomie oficjalnym i osobistym. Jedne i drugie się uzupełniają.
Wizyta Dudy w Białym Domu z pewnością wzmocni polskiego prezydenta, ale także – nieco paradoksalnie – Trumpa, który zmaga się z kłopotami wewnętrznymi. Z góry było wiadomo, że rozmowy mają dotyczyć m.in. współpracy wojskowej, handlowej, w dziedzinie energetyki i bezpieczeństwa telekomunikacyjnego.
Ta wizyta była ważna dla bezpieczeństwa Polski i co najmniej naszej części Europy. Nic dziwnego, że aby przygotować się do tej wizyty, Duda rozmawiał z sekretarzem generalnym NATO Jensem Stoltenbergiem – wszak polski prezydent miał być pierwszym gościem Trumpa z kraju należącego do Sojuszu Północnoatlantyckiego po ukazaniu się informacji o planach redukcji amerykańskich wojsk na terytorium Niemiec.
Szef Gabinetu Prezydenta RP Krzysztof Szczerski ocenił, że rozmowa z Donaldem Trumpem będzie też istotna dla spójności Sojuszu i jakości więzi transatlantyckiej, której Polska jest orędownikiem. Nasz kraj opowiadał się za tym, by realizacja decyzji o redukcji obecności amerykańskich wojsk w Niemczech nie oznaczała zmniejszenia zaangażowania USA w bezpieczeństwo sojusznicze i bezpieczeństwo Europy.
Z takim też przesłaniem prezydent Duda udał się do Waszyngtonu.
Zdaniem części komentatorów, administracja Trumpa chce, żeby Polska weszła do najściślejszego kręgu sojuszników Stanów Zjednoczonych. Polska pod rządami dobrej zmiany ma podobne dążenia. Można wierzyć, że zaowocuje to wzmocnieniem zarówno naszego potencjału gospodarczego, jak i obecności wojsk USA w Polsce.
REKLAMA
Wojciech Dudkiewicz
PANDEMIA
Już zmieniła, jeszcze zmieni
Trwająca pandemia COVID-19 już zmieniła oblicze Kościoła i jeszcze je zmieni – uważa arcybiskup Bolonii kard. Matteo Maria Zuppi. Za papieżem Franciszkiem przestrzegł on przed zmarnowaniem okazji do zmian, którą stwarza pandemia, i wskazał na trzy główne zagrożenia – pokusy: robienie z siebie ofiary, narcyzm i pesymizm. Kardynał Zuppi zaznaczył, że jeszcze zbyt wcześnie jest mówić, czy i jak głęboko zmiany te wnikną w nasze życie. Przywołał niedawne wystąpienie Franciszka i ostrzegł, że gorsze od koronawirusa jest zaprzepaszczenie okazji do zmiany i nawrócenia, którą nam stworzył. Zmusił on nas do wychodzenia poza lenistwo, nawyki i gnuśność. Nadzieja jest lekarstwem na wspomniane pokusy. Hierarcha przypomniał, że wszystkie kryzysy w dziejach rodziły i przyspieszały głębokie zmiany, stąd ten nie zakończy się inaczej. Technika cyfrowa zmienia pracę, czas wolny i stosunki międzyludzkie. Zmienia duszpasterstwo – uważa hierarcha, który wskazuje na częste uczęszczanie do kościołów, liczbę Mszy św. i katechez on-line. – Jest wiele nowych ludzi, wiele powrotów – podsumował arcybiskup Bolonii.
j.k.
PAPIEŻ DO POLAKÓW
Dobrzy jak chleb
Zwracając się 17 czerwca w czasie audiencji ogólnej do Polaków, papież Franciszek przypomniał postać św. Brata Alberta. – Naśladujmy jego przykład – zachęcił. Święty Brat Albert Chmielowski, opiekun ubogich, pomagał – jak przypomniał Ojciec Święty – bezdomnym i zmarginalizowanym powracać do godnego życia w społeczeństwie. – Na wzór św. Franciszka z Asyżu nazywany jest polskim Biedaczyną. Jego życiową dewizą było zawołanie: „Być dobrym jak chleb” – podkreślił papież. – Naśladujmy go w bratniej miłości, aby nieść pomoc głodnym, zagubionym życiowo, ubogim, potrzebującym, a zwłaszcza bezdomnym.
REKLAMA
j.k.
ASYŻ
Beatyfikacja geniusza
Tu 10 października odbędą się uroczystości związane z beatyfikacją Carla Acutisa, geniusza komputerowego, który zmarł w wieku zaledwie 15 lat. Papież wskazał go młodzieży świata jako przykład zdrowego i mądrego korzystania ze współczesnych środków komunikacji.
Carlo Acutis chorował na białaczkę i to ona stała się przyczyną jego śmierci w 2006 r. Chłopca wypełniły fascynacja internetem i zarazem miłość do Jezusa i Kościoła. Jak wspominano, doskonale zdawał sobie sprawę, jakie niebezpieczeństwo niesie ze sobą złe korzystanie z nowoczesnych technologii informatycznych. Nie chciał być ich niewolnikiem, umiał nad nimi panować i wykorzystać je w zbożnych celach. – Uderza dojrzałość tego chłopca. Zmarł w wieku 15 lat, a swoją wiarę rozwinął w sposób nadzwyczajny, wzorcowy – powiedział kard. Angelo Becciu, prefekt Kongregacji Spraw Kanonizacyjnych. – Był także katechistą, potrafił dzielić się swoją wiarą z młodymi ludźmi, nie tylko w sposób klasyczny, w czasie spotkań – wykorzystywał także środki telematyczne. Stworzył projekt informatyczny na temat wiary, prowadził stronę internetową poświęconą cudom eucharystycznym.
Kardynał Becciu za uderzające uznaje słowa, które chłopiec wypowiedział w ostatnich dniach życia: „Pragnę ofiarować wszystkie moje cierpienia Panu za papieża i za Kościół. Nie chcę iść do czyśćca, chcę pójść prosto do nieba”. – Ktoś, kto tak mówi, lekko nami wstrząsa, myślę także, że pobudza do refleksji, by nie żartować sobie z wiary, ale traktować ją poważnie – przekonuje kard. Becciu.
w.d.
WATYKAN
Troska o dom
Stolica Apostolska opublikowała międzydykasterialny dokument Na drodze troski o wspólny dom. Powstał on z okazji 5. rocznicy ukazania się encykliki Laudato si’ i przypomina jej podstawowe przesłanie: „Wszystko jest powiązane, nie ma kryzysów oddzielonych od siebie, istnieje jeden złożony kryzys społeczno-środowiskowy, który wzywa do prawdziwego nawrócenia ekologicznego”.
REKLAMA
W pierwszej części dokumentu podkreślono potrzebę zmiany mentalności, która znajdzie odzwierciedlenie w trosce o stworzenie, w dialogu z innymi oraz w świadomości powiązania między problemami świata. Wskazano na centralne miejsce człowieka, bo nie można bronić natury, jeśli nie broni się każdego ludzkiego istnienia, oraz ważną rolę rodziny jako głównego podmiotu procesu ekologii integralnej, podstawowe miejsce edukacji, w którym uczymy się szacunku dla ludzi i całego stworzenia.
W dokumencie pochylono się nad zmianami klimatycznymi, ze świadomością, że mają one kluczowe znaczenie w różnych wymiarach: środowiskowym, etycznym, ekonomicznym, politycznym oraz społecznym, i oddziałują szczególnie na najbiedniejszych. Potrzebny jest zatem model rozwoju, który ujmie zarazem walkę ze zmianami klimatycznymi oraz walkę z ubóstwem.
j.k.
W OBRONIE FRANCISZKA
Bezczelne ataki
„Papież jest papieżem. Człowiek wierzący jest jemu winien miłość, szacunek i posłuszeństwo jako widzialnemu znakowi i gwarancji jedności Kościoła”. Z tego powodu „coraz bardziej bezczelne ataki na papieża Franciszka”, zwłaszcza „te rodzące się w obrębie Kościoła, są złe” – napisał emerytowany arcybiskup Mediolanu kard. Angelo Scola w swojej autobiografii Ho scommesso sulla liberta (Postawiłem na wolność), która ukazała się we Włoszech. Kardynał Scola nie obawia się groźby schizmy w Kościele, ale wyraża ubolewanie z powodu walki między konserwatystami a postępowcami zarówno w Watykanie, jak i wśród wiernych, a to – jego zdaniem – oznacza krok do tyłu. Według kard. Scoli, Kościół jest w kryzysie – przeżywa takie co kilkaset lat – a towarzyszy mu moralny chaos. Katastrofa zawsze przychodziła nie z zewnątrz, ale od wewnątrz. Franciszek chce dziś wstrząsnąć sumieniami, kwestionując nawyki i zachowania utrwalone w Kościele i podnosząc poprzeczkę. Może to zrodzić dezorientację i niepokój – przyznaje kardynał. – Nie usprawiedliwia to jednak brutalnych i bezczelnych ataków na jego osobę, zwłaszcza zrodzonych w Kościele – uważa.
REKLAMA
j.k.
DWIE KOREE
Ku pojednaniu
Wysadzenie przez Koreę Płn. biura ds. kontaktów z Południem i groźby wkroczenia do granicznej strefy zmilitaryzowanej zaogniło sytuację. Doszło do tego tuż przed 70. rocznicą wybuchu wojny między obu krajami, a przyczyną mogło być wysyłanie balonem przez Południe ulotek, w których skrytykowano Północ. Biskup diecezji Daejeon – Lazzaro You-Heung-sik przypomina, że działania prezydenta Korei Płd. Moon Jae-ina zmierzały do trwałego pokoju, ale sytuacja się pogorszyła. Gdy kilka lat temu papież Franciszek przybył na Półwysep Koreański, zwrócił uwagę, że wszyscy są braćmi i siostrami i że muszą mieć cierpliwość, aby osiągnąć pojednanie. – Rozpoczęliśmy nowennę w związku z rocznicą przypadającą 25 czerwca, będziemy się modlić o jedność narodową – powiedział hierarcha.
w.d.
KENIA
Dramat goni dramat
Biskupi tego kraju zaapelowali do wiernych oraz wszystkich ludzi dobrej woli o wspieranie funduszu solidarności, z każdym dniem rosną bowiem potrzeby. Kenijczycy walczą nie tylko z pandemią COVID-19, ale też z dramatycznymi skutkami ulewnych deszczy, które powodują podtopienia i powodzie. Najtrudniejsza sytuacja panuje na zachodzie i w centrum kraju, gdzie nagłe opady poczyniły największe szkody. Kilkaset osób zginęło, setki tysięcy musiało opuścić domy. Woda rozmyła tysiące hektarów ziemi uprawnej, a wilgoć doprowadziła do rozmnożenia kolejnej fali i rozprzestrzeniania się plagi szarańczy, która pustoszy uprawy i lasy. Wszystko to zapowiada dotkliwy głód, dlatego Kościół mobilizuje miejscową Caritas, by dotrzeć ze wsparciem do najbardziej potrzebujących. Utrudniają to obostrzenia związane z rozwojem COVID-19. Dwa miasta zostały zamknięte i uznane za tzw. czerwoną strefę. Kordonem sanitarnym otoczono też obozy dla uchodźców, gdzie przebywa kilkaset tysięcy ludzi. Dużym problemem jest brak wystarczającego dostępu do wody. Kenijska Caritas apeluje o wspieranie funduszu pomocowego, o przekazywanie nie tylko środków pieniężnych, ale także żywności, lekarstw i ubrań. Biskupi zaapelowali do władz o przejrzystość w zarządzaniu środkami otrzymanymi z Międzynarodowego Funduszu Walutowego na walkę z pandemią, pojawiły się bowiem informacje o przypadkach korupcji i handlu żywnością na czarnym rynku.
REKLAMA
j.k.
ROSJA
Jasno tam widzą
Rządzona przez Władimira Putina Rosja to kraj jasnowidzów. W tamtejszych księgarniach pojawiły się wydania konstytucji z poprawkami, w sprawie których Rosjanie mają się dopiero wypowiedzieć w głosowaniu 1 lipca br. Jak tłumaczą księgarze, dzięki temu Rosjanie wcześniej będą zorientowani, będą się mogli zapoznać z poprawkami. Podobnie uważa Kreml. Jego rzecznik Dmitrij
Pieskow powiedział, że nie jest to dla niego nic dziwnego, bo „ludzie będą nad tym głosować”. Na okładce napisane jest „Konstytucja Federacji Rosyjskiej. Tekst oficjalny”. „Wchodzi w życie od dnia oficjalnego opublikowania wyników ogólnokrajowego głosowania” – dodano niżej. Zmiany w konstytucji zainicjował na początku roku prezydent Władimir Putin. W parlamencie wprowadzono zapis, który umożliwia uchylenie limitu kadencji prezydenckich obecnego szefa państwa. Jeżeli poprawki zostaną zaakceptowane w głosowaniu – a na pewno zostaną – to po zakończeniu obecnej kadencji Putin będzie mógł się ubiegać o kolejne dwie. Głosowanie początkowo miało się odbyć 22 kwietnia br., po wybuchu epidemii COVID-19 odłożono je jednak na później.
w.d.
USA
Mniej dumni
Dobrze być Amerykaninem? To zależy. Poczucie dumy z bycia obywatelem USA spadło do najniższego poziomu w historii 20-letnich badań Instytutu Gallupa. W tym roku 2/3 obywateli USA jest „wyjątkowo” lub „bardzo dumnych” z tego powodu. Odsetek takich osób spadł w porównaniu z 2019 r. o 7%. To 6. kolejny rok, gdy wskaźnik ten spada. W trakcie 20 lat badań Gallupa najwyższy był w 2003 r. – wówczas aż 93% Amerykanów wyraziło dumę z bycia obywatelem swojego kraju. Badanie pokazuje znaczne różnice w poczuciu dumy w zależności od poglądów politycznych, rasy czy wieku. I choć w 2020 r. wyjątkowo dumnych z bycia Amerykanami jest aż 67% wyborców Republikanów, oznacza to spadek o 9 punktów procentowych w porównaniu z poprzednim rokiem. U Demokratów odsetek ten wynosi 24%. Największą dumę wykazują Amerykanie powyżej 65. roku życia. Najmniejszą – w przedziale wiekowym 18-29; wśród nich jedynie co 5. mówi o „wyjątkowej dumie”. Wyjątkowo dumni są biali – połowa z nich. Wśród innych ras taką dumę odczuwa co 4. obywatel. Badanie przeprowadzono w czasie, gdy USA mierzą się z epidemią COVID-19 i wywołanym przez nią kryzysem gospodarczym oraz z niepokojami społecznymi po śmierci George’a Floyda.
REKLAMA
w.d.
KORONAWIRUS
Wykorzystują okazję
Chiny, Rosja i Iran starają się wykorzystać sytuację związaną z pandemią COVID-19 – zauważył Dominic Raab, szef brytyjskiej dyplomacji. Jako przykład wskazał dążenie Pekinu do narzucenia Hongkongowi ustawy o bezpieczeństwie narodowym. – Koronawirus i wyzwania, które się wraz z nim pojawiły, stworzyły szansę lub postrzeganą szansę dla różnych podmiotów państwowych i niepaństwowych, także w cyberprzestrzeni – powiedział Raab dziennikarzom. – Rosja systematycznie angażuje się w dezinformację i propagandę przez cyberprzestrzeń i inne sposoby. Inni, Chiny i Iran, również się w to angażują – dodał.
j.k.
WIELKA BRYTANIA
Po lockdownie
Prawie wszyscy katolicy brali udział we Mszach św. transmitowanych w internecie w czasie obostrzeń związanych z pandemią COVID-19 – wynika z sondażu firmowanego przez prof. Francisa Davisa z uniwersytetów w Birmingham i Oksfordzie. Sondaż pokazuje, że aż 93% katolików, często korzystając z internetu, uczestniczyło we Mszach św., a 2/3 robiło to regularnie. Z badania wynika, że pandemia przyczyniła się do poprawy duchowego samopoczucia ludzi. Ponad połowa respondentów stwierdziła, że czuje się bliżej Boga i że jest bardziej rozmodlona. Również brytyjscy biskupi mają powody do zadowolenia: połowa ankietowanych katolików stwierdziła, że hierarchia dobrze zareagowała na kryzys. Inne dane są mniej optymistyczne. Co prawda dla 83% badanych religijność wirtualna była przejściowym rozwiązaniem, jednak aż 17% stwierdziło, że pozostanie przy tej formie nawet po zakończeniu pandemii. Wielu wiernych zdecyduje się na to ze względu na chorobę lub niepełnosprawność, ale aż 14% uważa, że tak właśnie wygląda przyszłość życia religijnego. Sondaż daje też wgląd w problemy finansowe, z którymi Kościołowi przyjdzie się zmierzyć po zakończeniu kryzysu. Aż 3/4 badanych przyznało, że w czasie lockdownu przestało płacić na Kościół, te same osoby wskazują jednak, że po powrocie do normalności wznowią datki. Większość respondentów była przekonana o dobrej kondycji finansowej Kościoła i o tym, że poradzi on sobie po zamknięciu świątyń.
REKLAMA
w.d.
ARTYKUŁ PUTINA
Lekcje prawdy
W artykule na temat II wojny światowej opublikowanym w amerykańskim magazynie The National Interest (pt. Prawdziwe lekcje 75. rocznicy II wojny światowej) Władimir Putin po raz kolejny mija się z prawdą, i to mocno. Dotyczy to m.in. sowieckiej agresji na Polskę 17 września 1939 r. „Dopiero wtedy, gdy stało się absolutnie jasne, że Wielka Brytania i Francja nie mają zamiaru pomóc swemu sojusznikowi, Związek Radziecki zdecydował się przysłać rankiem 17 września oddziały Armii Czerwonej na tzw. Kresy Wschodnie, które teraz tworzą część terytoriów Białorusi, Ukrainy i Litwy” – napisał prezydent Rosji. Nie było alternatywy. Putin usprawiedliwił w swoim tekście aneksję krajów bałtyckich, pisząc o tym, że ZSRR realizował „strategiczne wojskowe cele obronne”, a wejście Litwy, Łotwy i Estonii w skład ZSRR nastąpiło za przyzwoleniem wybranych władz i było zgodne z ówczesnym prawem międzynarodowym. Putin zapowiedział też, że Rosja będzie stanowczo bronić „opartej na faktach prawdy historycznej o II wojnie światowej”.
w.d.
Z Twittera premiera
Dzieci są przyszłością naszej Ojczyzny. Dziś w Krakowie, Warszawie i na Śląsku rozmawialiśmy o przyszłości w różnych wymiarach – ekonomicznym, sportowym, edukacyjnym i wirtualnym. Polska potrzebuje młodych, odważnych i kreatywnych ludzi – tu ich miejsce, tu ich dom.",,https://www.niedziela.pl/numer/2020/26,papież Franciszek,https://www.niedziela.pl/artykul/148582/nd/Obserwator
Dublin: irlandzki Kościół rozczarowany surowymi rygorami władz,"Decyzja irlandzkiego rządu, ograniczająca liczbę uczestników nabożeństw do 50 osób, jest rozczarowująca i dziwna – uważa arcybiskup Dublina, Diarmuid Martin.","Republika Irlandii zezwoli na wznowienie publicznych liturgii 29 czerwca, po tym jak zostały one zawieszone w ramach starań o powstrzymanie rozprzestrzeniania się koronawirusa COVID-19. Kościoły w tym kraju nigdy nie były zamknięte - jak to ma miejsce w Irlandii Północnej i w pozostałej części Wielkiej Brytanii - a ludzie mogli udawać się do kościoła na modlitwę prywatną. Anglia otworzyła kościoły na modlitwę prywatną 15 czerwca; Szkocja i Walia ogłosiły, że zezwolą na otwarcie kościołów na prywatną modlitwę w dniu dzisiejszym - 22 czerwca.
Abp Martin podkreślił obywatelską postawę swoich rodaków, którzy ze zrozumieniem, cierpliwie i skrupulatnie podporządkowali się rygorom związanym z pandemią. „Kapłani i parafie wykazały się kreatywnością w docieraniu do ludzi za pośrednictwem internetu, transmitując Mszę św. i zapewniając im pokarm duchowy i modlitwę” – zaznaczył. Jednocześnie arcybiskup irlandzkiej stolicy wskazał na istotne znaczenie, jakie dla katolików ma czynny, osobisty udział w Eucharystii. Wyraził przekonanie, że wierni będą brali udział w liturgii, przestrzegając norm sanitarnych.
Jego zdaniem „wydaje się jednak dziwne, że w kościele, w którym jest miejsce dla 1500 osób i który został skrupulatnie przystosowany do zgodności z normami sanitarnymi może być obecnych tylko 50 osób, podczas gdy wszyscy widzimy, że supermarkety są pełne ludzi”. Abp Martin wyraził nadzieję, że uda się wypracować przepisy dopuszczające większą liczbę wiernych do udziału we Mszy św. zależnie od wielkości danego kościoła. Zauważył, że w parafiach liczących 10 tys. wiernych tylko 50 osób mogło by wziąć udział w niedzielnej Eucharystii. Zachęcił kapłanów, aby tam gdzie to możliwe odprawiali w niedziele dodatkowe Msze św..

PODZIEL SIĘ CYTATEM
Premier Irlandii, Leo Varadkar w piątek 19 czerwca potwierdził stanowisko rządu. „Zgromadzenia liturgiczne będą ograniczone do 50 osób w pomieszczeniach i 200 osób na zewnątrz do 20 lipca. Jeśli wszystko pójdzie dobrze, liczba ta wzrośnie do 100 osób w pomieszczeniach i 500 osób na zewnątrz” - powiedział. Prymas całej Irlandii, Eamon Martin z Armagh w pełni poparł stanowisko arcybiskupa Dublina, wyrażając swoje rozczarowanie tą decyzją władz. Stwierdził, że Irlandia musi „pozwolić na podejmowanie lokalnych decyzji i elastyczność”.","st (KAI
/Crux)
/Dublin",,Irlandia,https://www.niedziela.pl/artykul/54884/Dublin-irlandzki-Kosciol-rozczarowany
Włochy: domy opieki w czasach epidemii potrzebują wsparcia,"W czasach koronawirusa szczególnie wrażliwymi miejscami stały się domy opieki dla osób starszych i niepełnosprawnych. Włoskie media donosiły o wielu tragediach, które się w nich dokonały, ponieważ pomoc przyszła za późno lub była niewystarczająca. Dramatom tym można było jednak zapobiec, czego dowodzi doświadczenie prowadzonego przez Kościół domu spokojnej starości na Sardynii.","Gdy tylko u jednego z pensjonariuszy zdiagnozowano zarażenie i przewieziono go do specjalistycznego szpitala, ośrodek został zamknięty dla osób z zewnątrz i zakazano odwiedzin. W domu mieszkało 21 podopiecznych, mających po ponad 80 lat i pracowało 14 osób. Kiedy okazało się, że zachorowały kolejne osoby, placówkę przekształcono w kryzysowy oddział Covid-19. Stało się to możliwe dzięki współpracy Kościoła, gminy oraz sanepidu i miejscowej służby zdrowia.
„Rozpoczął się prawdziwy wyścig solidarności, by jak najlepiej pomóc podopiecznym i personelowi. Zorganizowano nawet specjalną zbiórkę funduszy” – powiedział Radiu Watykańskiemu bp Antonello Mura, ordynariusz diecezji Nuoro, na terenie której w Bitti leży wspomniany ośrodek.

PODZIEL SIĘ CYTATEM
„Sytuacja sprawiła, że podjęliśmy bardzo drastyczne decyzje. Osoby zarażone pozostają w ośrodku wraz z odpowiednim personelem medycznym. Po wykryciu pierwszego przypadku, dzięki wielkiej dyspozycyjności ludzi, dom został w części zmieniony, ponieważ część pracowników nie wytrzymała tej sytuacji psychicznie"" – oświadczył biskup. Zaznaczył, że trzech pensjonariuszy, u których testy okazały się negatywne, przeniesiono do hotelu, który dzięki dyspozycyjności władz stał się izolatorium. Personel, który opuścił ośrodek, przeszedł obowiązkową kwarantannę.
""Otrzymaliśmy ogromną pomoc ze strony miejscowej społeczności. To bardzo ważne, ponieważ pokazało, że mimo dramatu wspólnota zarówno obywatelska, jak i kościelna ściśle ze sobą współpracowały z bardzo dobrym wynikiem“ – zakończył swą wypowiedź dla rozgłośni papieskiej sardyński biskup.","Beata Zajączkowska (KAI
/Vatican News)
/Nuoro",,Włochy,https://www.niedziela.pl/artykul/54870/Wlochy-domy-opieki-w-czasach-epidemii
Wiślica: odbyło się XVIII Spotkanie Młodzieży,"Koncert, konferencja, Msza św. pod przewodnictwem bp. Jana Piotrowskiego, świadectwa, radosna integracja – tak wyglądało sobotnie XVIII Diecezjalne Spotkanie Młodzieży w Wiślicy, z udziałem ok. 150 osób. Były to dekanalne reprezentacje młodzieży i wspólnot młodzieżowych, pozostali chętni korzystali z transmisji on-line.","Ze względu na zagrożenie COVID-19 nie był możliwy udział wszystkich chętnych do spotkania na wiślickich błoniach. Zwykle w tym miejscu, nazywanym kolebką chrześcijaństwa na świętokrzyskiej ziemi, uczestniczyło od kilkuset do ponad 2 tysięcy osób.
Tegoroczne wydarzenie odbywało się pod hasłem: „Wstań, Daję Ci imię Nowe”. Rozpoczęła je prezentacja działalności Centrum Duszpasterskiego Wesoła54, Katolickiego Stowarzyszenia Młodzieży, Ruchu Światło-Życie i innych wspólnot diecezjalnych.

PODZIEL SIĘ CYTATEM
Uroczystej Mszy św. w sanktuarium MB Łokietkowej przewodniczył biskup kielecki Jan Piotrowski. W homilii bp Piotrowski przypomniał historię bazyliki w Wiślicy, nawiązał do znaczenia sakramentu chrztu św., mówił, jak ważne jest podążanie drogą wyznaczoną przez Chrystusa.
Sięgając do legendy panońskiej w 880 rok i unikalnych pamiątek w Wiślicy z tamtego okresu, zauważył: ""Wiślica to żywa historia wiary licznych pokoleń ludzi tej ziemi i niezliczonych pielgrzymów, królów, rycerzy, mieszczan, chłopów, kardynałów, biskupów, kapłanów, osób konsekrowanych, a nawet polityków i samorządowców"".
REKLAMA
Biskup przypomniał także, że pomysłodawcą wiślickich spotkań młodzieży był biskup pomocniczy Marian Florczyk, a 18 lat temu głównym zamiarem inicjatywy duszpasterskiej był powrót do źródła chrztu świętego, zwłaszcza ludzi młodych, którzy przyjęli sakrament bierzmowania.
- W sakramencie chrztu otrzymujemy nową tożsamość, dziecięctwo Boże i nowe imię, którym Bóg wzywa człowieka do świętości i współpracy – mówił bp Piotrowski.
Zauważył, że dla życia wiarą nie ma innego początku, jak chrzest św. i nie ma równie cennego kapitału, który człowiek mógłby otrzymać od Boga.
– Idąc drogą chrześcijańskiego powołania potrzebna jest nam świadomość, że nie jesteśmy nadludźmi, ale jesteśmy kimś, kogo Bóg kocha swoją wierną miłością w Jezusie Chrystusie. Nowe imię to nowa przyszłość i nowe wyzwania, ale zawsze to samo źródło miłości i prawdy, nadziei i pokoju. To Bóg, który jest miłością. Czy wiemy, z kim zaczynamy nasze życie jako ochrzczeni? - zapytywał bp Jan Piotrowski. - Najprawdopodobniej ta świadomość nie jest aż tak głęboka, bo w przeciwnym razie żylibyśmy zupełnie inaczej. Wielu tego nie wie i dlatego błąka się po świecie, szukając nowych mistrzów i nauczycieli - zauważył. - Zadana nam wolność dzieci Bożych to droga duchowego rozwoju. Trzeba nam być w szkole Maryi, aby od niej uczyć się całej prawdy o Jezusie Chrystusie. On zawsze jest ten sam, wczoraj, dziś i na wieki – mówił biskup kielecki.
Po Mszy św. konferencję do młodzieży wygłosił ks. Bogusław Kowalski, rekolekcjonista i przyjaciel zmarłego niedawno ks. Piotra Pawlukiewicza, współautor wspólnie pisanych z nim książek. Mówił o drodze życia z perspektywy zbawienia.

PODZIEL SIĘ CYTATEM
REKLAMA
– Życie to czas zasługiwania na Niebo. Nikt nie wie, ile mamy tego czasu i albo go wygrywamy, albo przegrywamy. Trzeciej drogi nie ma – podkreślił gość spotkania.
Koncert zagrał Krzysztof Antkowiak, autor nie tylko popularnego niegdyś „Zakazanego owocu”, ale także aranżacji religijnych.
Wiślica ma ogromne znaczenie dla początków chrześcijaństwa w Polsce, a w diecezji kieleckiej traktowana jest na podobieństwo Lednicy.
Kilka tysięcy lat temu na terenie dzisiejszej Wiślicy osiedliły się plemiona słowiańskie, a początki ośrodka kościelnego w Wiślicy to XI wiek.
Pierwotny kościół był romański, następny – większy – także romański z kryptą (XII w.) W jego miejsce w I połowie XIII w. został zbudowany kolejny kościół romański - trójnawowy, z erygowaną przy nim kapitułą kolegiacką.
Obecny kościół zbudował Kazimierz Wielki w poł. XIV wieku, jako kościół ekspiacyjny za śmierć ks. Baryczki. Budowla była rozbudowywana do końca XIV wieku. Kościół jest gotycki, murowany z ciosu, z pozostałościami romańskimi. W ołtarzu głównym – wczesnogotycka rzeźba tzw. Madonny Łokietkowej (Uśmiechniętej). Obok kościoła - wapienna misa zwana „misą chrzcielną” kojarzona z przyjęciem chrztu ok. 880 r. przez księcia Wiślan z rąk św. Cyryla i Metodego.
W Wiślicy znajduje się diecezjalne sanktuarium MB Łokietkowej, stąd rokrocznie wyrusza piesza pielgrzymka kielecka na Jasną Górę oraz odbywa się diecezjalne spotkanie młodzieży.","dziar
/wiślica (KAI)",,młodzież,https://www.niedziela.pl/artykul/54845/Wislica-odbylo-sie-XVIII-Spotkanie
Wiślica: dzisiaj XVIII Spotkanie Młodzieży,"Koncert, konferencja, Msza św. pod przewodnictwem bp. Jana Piotrowskiego, świadectwa i in., złożą się na dzisiejsze XVIII Diecezjalne Spotkanie Młodzieży w Wiślicy. Mogą w nim uczestniczyć dekanalne reprezentacje młodzieży i wspólnot młodzieżowych, pozostali dołączą on-line.","Ze względu na zagrożenie COVID-19 nie jest możliwy udział wszystkich chętnych do spotkania na wiślickich błoniach. Zwykle w tym miejscu, nazywanym kolebką chrześcijaństwa na świętokrzyskiej ziemi, uczestniczyło od kilkuset do ponad 2 tysięcy osób.
„Wstań, Daję Ci imię Nowe” – to hasło przewodnie tegorocznego wydarzenia.
Rozpocznie się ono o godz. 17. w wiślickiej bazylice. W trakcie spotkania, w specjalnym spocie swoją działalność zaprezentują przedstawiciele różnych wspólnot, którzy zachęcą młodych do zaangażowania się. Konferencję wygłosi ks. Bogusław Kowalski - przyjaciel śp. ks. Piotra Pawlukiewicza. Na zakończenie odbędzie się koncert Krzysztofa Antkowiaka.
REKLAMA
Do Wiślicy przybędą delegacje młodzieży z poszczególnych dekanatów diecezji razem z duszpasterzami. Pozostali chętni młodzi są zachęcani do włączenia się w wydarzenie za pomocą mediów społecznościowych, gdzie będzie odbywała się transmisja on-line.
Ks. Marcin Boryń diecezjalny duszpasterz młodzieży, zaprasza wszystkich do wspólnej modlitwy i troski o młodzież, szczególnie w kontekście kryzysu obecności młodzieży w kościele. Zauważa, jak ważna jest systematyczna całoroczna formacja i świadectwo świeckich liderów.
Wiślica ma ogromne znaczenie dla początków chrześcijaństwa w Polsce, a w diecezji kieleckiej traktowana jest na podobieństwo Lednicy.
Kilka tysięcy lat temu na terenie dzisiejszej Wiślicy osiedliły się plemiona słowiańskie, a początki ośrodka kościelnego w Wiślicy to XI wiek.
Pierwotny kościół był romański, następny – większy – także romański z kryptą (XII w.) W jego miejsce w I połowie XIII w. został zbudowany kolejny kościół romański - trójnawowy, z erygowaną przy nim kapitułą kolegiacką.
Obecny kościół zbudował Kazimierz Wielki w poł. XIV wieku, jako kościół ekspiacyjny za śmierć ks. Baryczki. Budowla była rozbudowywana do końca XIV wieku. Kościół jest gotycki, murowany z ciosu, z pozostałościami romańskimi. W ołtarzu głównym – wczesnogotycka rzeźba tzw. Madonny Łokietkowej (Uśmiechniętej). Obok kościoła - wapienna misa zwana „misą chrzcielną” kojarzona z przyjęciem chrztu ok. 880 r. przez księcia Wiślan z rąk św. Cyryla i Metodego.
W Wiślicy znajduje się diecezjalne sanktuarium MB Łokietkowej, stąd rokrocznie wyrusza piesza pielgrzymka kielecka na Jasną Górę oraz odbywa się diecezjalne spotkanie młodzieży.","dziar
/Wiślica (KAI)",https://www.niedziela.pl/numer/2019/20,Młodzi w Kościele,https://www.niedziela.pl/artykul/54806/Wislica-dzisiaj-XVIII-Spotkanie-Mlodziezy
Ukraina: bp R. Zmitrowicz – trzeba całkowicie zakazać macierzyństwa surogacyjnego,Jedynym rozwiązaniem problemu macierzyństwa surogacyjnego jest wprowadzenie jego całkowitego zakazu – powiedział biskup pomocniczy diecezji kamieniockopodolskiej na Ukrainie Radosław Zmitrowicz OMI.,"W rozmowie z włoskim czasopismem ""L'Occidentale"" biskup odpowiedzialny za sprawy rodziny w rzymskokatolickim episkopacie ukraińskim odniósł się do głośnej od ponad miesiąca sprawy pozostawienia na łasce losu kilkudziesięciu noworodków, urodzonych przez tzw. matki zastępcze na zamówienie par zachodnich, które z powodu zamknięcia granicy z Ukrainą nie mogły odebrać maleństw. Biskup opowiedział się za adopcją - w kraju i za granicą - jako jednym z doraźnych rozwiązań tego problemu.
Oto zapis rozmowy z biskupem Radosławem Zmitrowiczem:
– Ekscelencjo, w ubiegłym miesiącu obiegły świat mrożące krew w żyłach zdjęcia z Kijowa, na których pokazano 46 dzieci urodzonych z surogatek (do dzisiaj liczba ta wzrosła o nowe urodzenia) i porzuconych w hotelu przez „rodziców-zleceniodawców”, którzy nie mogli przybyć na Ukrainę, aby „odebrać je” z powodu ograniczeń narzuconych przez pandemię Covid-19. Jak doszło do tej nowej formy niewolnictwa, która wykorzystuje ciała kobiet i sprowadza dzieci do przedmiotów?
– Odpowiedź jest bardzo prosta, bo – jak zawsze – przyczyną wszelkiego zniewolenia jest grzech pierworodny, którym człowiek jest zraniony. Z tej sytuacji może człowieka uwolnić tylko zbawcze działanie Boga – Jezusa Chrystusa. Wielokrotnie jednak człowiek zamyka się na kontakt z Bogiem. Ciągle możemy powracać do słów F. Dostojewskiego: „Jeśli Boga nie ma, to wszystko wolno”. Widzimy to na naszych oczach nieustannie. Ta historia to tylko jeden z przykładów. Możliwy również dlatego, że na Ukrainie nie ma ustawodawstwa zabraniającego czy choćby jakoś regulującego sprawę macierzyństwa zastępczego.
– Kościół ukraiński od dawna angażuje się w ujawnianie praktyki surogacji, przypomnijmy choćby wspólny apel Kościoła greckokatolickiego i Konferencji Biskupów Łacińskich Kościół ukraiński przeciw temu odrażającemu zjawisku. Jak bardzo, zdaniem Ekscelencji, sytuacja gospodarcza Ukrainy wpływa na sumienia pojedynczych osób na temat wynajmowania macic kobiet?
REKLAMA
– To był ważny głos, ale trzeba jeszcze wiele pracy i modlitwy, aby podjęto prawdziwe działania. Jest to bardzo trudne, ponieważ macierzyństwo surogacyjne wiąże się podwójnie z uzależnieniem od bożka tego świata, jakim jest pieniądz. Pan Jezus powiedział, że nie można służyć Bogu i mamonie. Jeśli ktoś nie doświadczył, że Bóg jest jego Ojcem, to musi wierzyć tylko w siłę pieniądza. Trudna sytuacja na Ukrainie ułatwia wykorzystywanie kobiet. One chcą żyć, potrzebują pieniędzy, więc oddanie swego ciała dla tego procederu jest kuszące, bo przynosi zysk. Również ci, którzy to organizują, zarabiają na tym bardzo duże pieniądze i są w stanie przekonać polityków i rządzących do bierności. Do tego dochodzi jeszcze wymiar współczesnych ideologii lewicowych, których propagatorzy także przeznaczają poważne środki na demoralizację człowieka.
– Ustawodawca ukraiński długo tolerował surogację, ale ostatnio w Radzie Najwyższej Ukrainy zgłoszono propozycję przepisów, zmierzających do uregulowania i nadania przejrzystości działaniom klinik wyspecjalizowanych w macierzyństwie zastępczym. Czy to coś zmienia? Jak ocenia Ekscelencja ten projekt ustawy, który w Waszej ojczyźnie wywołał już różne głosy krytyczne?
– W zasadzie jedyną szansą i najlepszym rozwiązaniem jest całkowity zakaz stosowania zapłodnienia in vitro. Ale mogę powtórzyć, że bardzo trudno będzie dokonać rzeczywistej zmiany, bo za istniejącym stanem rzeczy stoi potężne lobby ideologiczne i finansowe. Co ważne i ciekawe, na Ukrainie istnieje prawo zabraniające propagowania ideologii komunistycznej. A ma ona swoją antropologię, swoje rozumienie człowieka. I ta sama ideologia leży u podstaw surogatnego macierzyństwa i całej ideologii LGBT. Komunizm przyniósł straszne zniszczenia, choć na sztandarach miał piękne hasła. To samo widzimy dzisiaj w argumentacji zwolenników surogacji i LGBT. Również skutki są i będą straszne.
REKLAMA
– W naszym kraju rozlegają się różne głosy potępiające to zjawisko i konkretne propozycje ratowania dzieci, takie jak możliwość adopcji międzynarodowej, która zakładałaby także unieważnienie umów w sprawie matek zastępczych. Co Ekscelencja o tym myśli? Jakie byłoby najlepsze rozwiązanie z punktu widzenia dzieci?
– Oczywiście trzeba dać rodziców tym dzieciom, mężczyznę i kobietę, którzy przyjmą je i pokochają. Najpierw należałoby spytać kobietę-matkę, czy chciałaby zająć się nim, ponieważ w ciągu 9 miesięcy tworzy się bardzo głęboka więź między dzieckiem a matką. Nauka mówi nam, że wiele rzeczy dzieje się dzięki tej więzi macierzyńskiej. Zawsze byliśmy tego świadomi, dzisiaj możemy powiedzieć, że potwierdzają to badania naukowe. Poza tym jeśli matki odmawiają przyjęcia dziecka, powinniśmy uruchomić procedurę adopcji w kraju, a jeśli byłoby to konieczne, to także w wymiarze międzynarodowym.
Jednocześnie najlepiej jest poznać miłość Jezusa Chrystusa, bo tylko ona pozwoli tym dzieciom, gdy staną się dorosłe, pojednać się z samymi sobą, ze swymi rodzicami biologicznymi i całą swoją historią.
– Niektóre kraje, w tym europejskie, wydały niektórym parom-zleceniodawcom specjalne paszporty na udanie się na Ukrainę, inne zorganizowały nawet loty państwowe. Czy różnice polityczno-kulturalne i systemów prawnych w podejściu do wynajmowania macicy włączą się w ogólną walkę o zakaz surogacji? Czy jest to walka cywilizacji, którą trzeba będzie toczyć na wielu frontach....
– Tak, jest to walka cywilizacji życia z cywilizacją śmierci, walka na śmierć i życie. Wiemy, po czyjej stronie będzie zwycięstwo, bo Bóg stał się Człowiekiem, w Którym umarł i zmartwychwstał i jest Panem historii. To także będzie motywowało zaangażowanych chrześcijan, którzy jako odpowiedzialni obywatele przyczynią się do budzenia świadomości i do pracy dla dobra wspólnego. Odgrywają oni kluczową rolę i np. jesteśmy bardzo wdzięczni za współpracę z Federacją Katolickich Stowarzyszeń Rodzinnych w Europie (FAFCE), która przekazuje nasz głos i doświadczenie z Ukrainy do serca Unii Europejskiej. Podkreślam również, że potrzebne jest każde zaangażowanie, począwszy od modlitwy i osobistych poświęceń, przez głoszenie Ewangelii po informowanie o tym, czym jest naprawdę proces in vitro, po poprawę sytuacji ekonomicznej i dobre ustawodawstwo.
REKLAMA
30 kwietnia 2020 ukraińska firma, zajmująca się praktyką macierzyństwa zastępczego, zamieściła w internecie film wideo, przedstawiający 46 dzieci urodzonych w ten sposób, czekających na cudzoziemców, którzy podpisali kontrakt na ich zakup, aby mogli wjechać na Ukrainę. Ukraińscy biskupi grecko- i rzymskokatoliccy we wspólnym oświadczeniu potępili praktykę macierzyństwa zastępczego i stwierdzili, że ""pandemia koronawirusowa ujawnia wiele patologii w naszym współczesnym życiu publicznym"". Jedną z nich jest zjawisko macierzyństwa zastępczego, w którym ludzie są traktowani jak towar, który można zamówić, wyprodukować i sprzedać"".
Federacja przypomniała swoją rezolucję zarządu wydaną w Fatimie 13 kwietnia 2016 roku i podkreśliła swoje pełne poparcie dla apelu biskupów, mając nadzieję, że pomoże to obudzić sumienia wszystkich Europejczyków. Jednocześnie ponowiła swój apel do europejskich decydentów o podjęcie niezbędnych kroków w celu zakazania praktyki macierzyństwa zastępczego na świecie.","Veronica Mameli, Teresa Kapela, kg (KAI)
/Kijów",https://www.niedziela.pl/numer/2020/52,macierzyństwo,https://www.niedziela.pl/artykul/54749/Ukraina-bp-R-Zmitrowicz-%E2%80%93-trzeba
W Senacie o antykryzysowej Tarczy 4.0 - wsparcie m.in. dla związków wyznaniowych,Uchwaloną przez Sejm dwa tygodnie temu ustawą o wsparciu dla przedsiębiorców w czasie pandemii (tzw. Tarcza antykryzysowa 4.0) zajmuje się Senat. W projekcie przewidziano pomoc także dla organizacji pozarządowych czy związków wyznaniowych będących pracodawcami.,"Ustawa o dopłatach do oprocentowania kredytów bankowych udzielanych na zapewnienie płynności finansowej przedsiębiorcom dotkniętym skutkami COVID-19 to projekt rządowy. Ma charakter specustawy wprowadzającej zmiany w ponad 50 aktach prawnych. Posłowie i senatorowie zgłosili do projektu łącznie niemal 200 poprawek.
Tarcza 4.0 ma umożliwić ""jednostkom organizacyjnym kościoła, związkom wyznaniowym oraz kościelnym osobom prawnym"" zwrócenie się z wnioskiem o przyznanie świadczeń na rzecz ochrony pracy ze środków Funduszu Gwarantowanych Świadczeń Pracowniczych na dofinansowanie wynagrodzenia pracowników objętych przestojem ekonomicznym.

PODZIEL SIĘ CYTATEM
Zgodnie z nowym prawem, dopłaty mają być wypłacane przez Bank Gospodarstwa Krajowego ze środków nowo utworzonego Funduszu Dopłat do Oprocentowania.
Jedna z propozycji ma pozwolić starostom na udzielanie jednorazowej pożyczki (do 5 tys. zł) na pokrycie bieżących kosztów prowadzenia działalności gospodarczej lub statutowej organizacji pozarządowej, w myśl przepisów art. 3 ust. 3 ustawy o działalności pożytku publicznego i o wolontariacie. Chodzi tutaj m.in. o związki wyznaniowe, stowarzyszenia jednostek samorządu terytorialnego czy spółdzielnie socjalne.
REKLAMA
Ustawa zakłada również, że będzie można odliczyć więcej darowizn od podstawy obliczania podatku dochodowego. Chodzi np. o przekazywanie szkołom przenośnych komputerów, jeżeli nie są one starsze niż trzy lata.
Na poziomie prac w komisji finansów publicznych projektowane rozwiązania spotkały się ze sprzeciwem posłów Lewicy. Sprawozdający projekt zmian poseł Henryk Kowalczyk (PiS) wyjaśniał, że dotychczasowe rozwiązania pomocowe nie obejmowały kościelnych jednostek prawnych.
""To jest dołączenie kościelnych osób prawnych do katalogu, w cudzysłowie, przedsiębiorców - tak to nazwijmy"" - argumentował Kowalczyk. Jak dodał, w obecnej sytuacji związanej z pandemią, ""Kościół jest wyjątkowo pozbawiony przychodów, a też ma osoby zatrudnione"".
W trakcie dyskusji wyjaśniano, że pomoc w postaci rządowej tarczy antykryzysowej ma wspierać związki wyznaniowe wtedy, gdy występują w roli pracodawcy, na takich samych zasadach, jak w przypadku organizacji pozarządowych czy podmiotów jednostek samorządu terytorialnego. Kościoły i związki wyznaniowe też bowiem prowadzą m.in. wydawnictwa - wyjaśniał w Sejmie wiceminister rozwoju Marek Niedużak.
Projekt tarczy 4.0 przewiduje wprowadzenie dopłat do oprocentowania kredytów dla firm, które znalazły się w trudnej sytuacji przez koronawirusa. Chodzi o pożyczki udzielane przez banki na zapewnienie płynności finansowej przedsiębiorcom (kredyty obrotowe odnawialne i nieodnawialne).
Ponadto jednostki samorządu terytorialnego, samodzielne publiczne zakłady opieki zdrowotnej i uczelnie publiczne mają być wyłączone z przepisów, które umożliwiają czasowe ograniczanie pensji w budżetówce.
REKLAMA
Wprowadzono też przepisy dotyczące wakacji kredytowych. Będzie można zawiesić spłatę kredytu maksymalnie do trzech miesięcy. Dotyczyć ono będzie też osób, które straciły pracę lub główne źródło dochodu po 13 marca br.
Nowe przepisy wprowadzają też zmiany w Prawie zamówień publicznych. Według rządu, mają one ułatwić prowadzenie przetargów w dobie pandemii i pomóc firmom realizującym inwestycje.
Na pokrycie kosztów wsparcia ma zostać przeznaczone blisko 570 mln zł (295 mln zł w 2020 r. i 270 mln zł w 2021 r.). Według przewidywań rządu, powinno to wygenerować kredyty o wartości około 32 mld zł. Takie kredyty będą mogły być zawierane z bankami do końca 2020 r.","lk
/Warszawa (KAI)",https://www.niedziela.pl/numer/2012/35,gospodarka,https://www.niedziela.pl/artykul/54713/W-Senacie-o-antykryzysowej-Tarczy-40
Ukraina: bp R. Zmitrowicz – trzeba całkowicie zakazać macierzyństwa surogacyjnego,Jedynym rozwiązaniem problemu macierzyństwa surogacyjnego jest wprowadzenie jego całkowitego zakazu – powiedział biskup pomocniczy diecezji kamieniockopodolskiej na Ukrainie Radosław Zmitrowicz OMI.,"W rozmowie z włoskim czasopismem ""L'Occidentale"" biskup odpowiedzialny za sprawy rodziny w rzymskokatolickim episkopacie ukraińskim odniósł się do głośnej od ponad miesiąca sprawy pozostawienia na łasce losu kilkudziesięciu noworodków, urodzonych przez tzw. matki zastępcze na zamówienie par zachodnich, które z powodu zamknięcia granicy z Ukrainą nie mogły odebrać maleństw. Biskup opowiedział się za adopcją - w kraju i za granicą - jako jednym z doraźnych rozwiązań tego problemu.
Oto zapis rozmowy z biskupem Radosławem Zmitrowiczem:
– Ekscelencjo, w ubiegłym miesiącu obiegły świat mrożące krew w żyłach zdjęcia z Kijowa, na których pokazano 46 dzieci urodzonych z surogatek (do dzisiaj liczba ta wzrosła o nowe urodzenia) i porzuconych w hotelu przez „rodziców-zleceniodawców”, którzy nie mogli przybyć na Ukrainę, aby „odebrać je” z powodu ograniczeń narzuconych przez pandemię Covid-19. Jak doszło do tej nowej formy niewolnictwa, która wykorzystuje ciała kobiet i sprowadza dzieci do przedmiotów?
– Odpowiedź jest bardzo prosta, bo – jak zawsze – przyczyną wszelkiego zniewolenia jest grzech pierworodny, którym człowiek jest zraniony. Z tej sytuacji może człowieka uwolnić tylko zbawcze działanie Boga – Jezusa Chrystusa. Wielokrotnie jednak człowiek zamyka się na kontakt z Bogiem. Ciągle możemy powracać do słów F. Dostojewskiego: „Jeśli Boga nie ma, to wszystko wolno”. Widzimy to na naszych oczach nieustannie. Ta historia to tylko jeden z przykładów. Możliwy również dlatego, że na Ukrainie nie ma ustawodawstwa zabraniającego czy choćby jakoś regulującego sprawę macierzyństwa zastępczego.
– Kościół ukraiński od dawna angażuje się w ujawnianie praktyki surogacji, przypomnijmy choćby wspólny apel Kościoła greckokatolickiego i Konferencji Biskupów Łacińskich Kościół ukraiński przeciw temu odrażającemu zjawisku. Jak bardzo, zdaniem Ekscelencji, sytuacja gospodarcza Ukrainy wpływa na sumienia pojedynczych osób na temat wynajmowania macic kobiet?
REKLAMA
– To był ważny głos, ale trzeba jeszcze wiele pracy i modlitwy, aby podjęto prawdziwe działania. Jest to bardzo trudne, ponieważ macierzyństwo surogacyjne wiąże się podwójnie z uzależnieniem od bożka tego świata, jakim jest pieniądz. Pan Jezus powiedział, że nie można służyć Bogu i mamonie. Jeśli ktoś nie doświadczył, że Bóg jest jego Ojcem, to musi wierzyć tylko w siłę pieniądza. Trudna sytuacja na Ukrainie ułatwia wykorzystywanie kobiet. One chcą żyć, potrzebują pieniędzy, więc oddanie swego ciała dla tego procederu jest kuszące, bo przynosi zysk. Również ci, którzy to organizują, zarabiają na tym bardzo duże pieniądze i są w stanie przekonać polityków i rządzących do bierności. Do tego dochodzi jeszcze wymiar współczesnych ideologii lewicowych, których propagatorzy także przeznaczają poważne środki na demoralizację człowieka.
– Ustawodawca ukraiński długo tolerował surogację, ale ostatnio w Radzie Najwyższej Ukrainy zgłoszono propozycję przepisów, zmierzających do uregulowania i nadania przejrzystości działaniom klinik wyspecjalizowanych w macierzyństwie zastępczym. Czy to coś zmienia? Jak ocenia Ekscelencja ten projekt ustawy, który w Waszej ojczyźnie wywołał już różne głosy krytyczne?
– W zasadzie jedyną szansą i najlepszym rozwiązaniem jest całkowity zakaz stosowania zapłodnienia in vitro. Ale mogę powtórzyć, że bardzo trudno będzie dokonać rzeczywistej zmiany, bo za istniejącym stanem rzeczy stoi potężne lobby ideologiczne i finansowe. Co ważne i ciekawe, na Ukrainie istnieje prawo zabraniające propagowania ideologii komunistycznej. A ma ona swoją antropologię, swoje rozumienie człowieka. I ta sama ideologia leży u podstaw surogatnego macierzyństwa i całej ideologii LGBT. Komunizm przyniósł straszne zniszczenia, choć na sztandarach miał piękne hasła. To samo widzimy dzisiaj w argumentacji zwolenników surogacji i LGBT. Również skutki są i będą straszne.
REKLAMA
– W naszym kraju rozlegają się różne głosy potępiające to zjawisko i konkretne propozycje ratowania dzieci, takie jak możliwość adopcji międzynarodowej, która zakładałaby także unieważnienie umów w sprawie matek zastępczych. Co Ekscelencja o tym myśli? Jakie byłoby najlepsze rozwiązanie z punktu widzenia dzieci?
– Oczywiście trzeba dać rodziców tym dzieciom, mężczyznę i kobietę, którzy przyjmą je i pokochają. Najpierw należałoby spytać kobietę-matkę, czy chciałaby zająć się nim, ponieważ w ciągu 9 miesięcy tworzy się bardzo głęboka więź między dzieckiem a matką. Nauka mówi nam, że wiele rzeczy dzieje się dzięki tej więzi macierzyńskiej. Zawsze byliśmy tego świadomi, dzisiaj możemy powiedzieć, że potwierdzają to badania naukowe. Poza tym jeśli matki odmawiają przyjęcia dziecka, powinniśmy uruchomić procedurę adopcji w kraju, a jeśli byłoby to konieczne, to także w wymiarze międzynarodowym.
Jednocześnie najlepiej jest poznać miłość Jezusa Chrystusa, bo tylko ona pozwoli tym dzieciom, gdy staną się dorosłe, pojednać się z samymi sobą, ze swymi rodzicami biologicznymi i całą swoją historią.
– Niektóre kraje, w tym europejskie, wydały niektórym parom-zleceniodawcom specjalne paszporty na udanie się na Ukrainę, inne zorganizowały nawet loty państwowe. Czy różnice polityczno-kulturalne i systemów prawnych w podejściu do wynajmowania macicy włączą się w ogólną walkę o zakaz surogacji? Czy jest to walka cywilizacji, którą trzeba będzie toczyć na wielu frontach....
– Tak, jest to walka cywilizacji życia z cywilizacją śmierci, walka na śmierć i życie. Wiemy, po czyjej stronie będzie zwycięstwo, bo Bóg stał się Człowiekiem, w Którym umarł i zmartwychwstał i jest Panem historii. To także będzie motywowało zaangażowanych chrześcijan, którzy jako odpowiedzialni obywatele przyczynią się do budzenia świadomości i do pracy dla dobra wspólnego. Odgrywają oni kluczową rolę i np. jesteśmy bardzo wdzięczni za współpracę z Federacją Katolickich Stowarzyszeń Rodzinnych w Europie (FAFCE), która przekazuje nasz głos i doświadczenie z Ukrainy do serca Unii Europejskiej. Podkreślam również, że potrzebne jest każde zaangażowanie, począwszy od modlitwy i osobistych poświęceń, przez głoszenie Ewangelii po informowanie o tym, czym jest naprawdę proces in vitro, po poprawę sytuacji ekonomicznej i dobre ustawodawstwo.
REKLAMA
30 kwietnia 2020 ukraińska firma, zajmująca się praktyką macierzyństwa zastępczego, zamieściła w internecie film wideo, przedstawiający 46 dzieci urodzonych w ten sposób, czekających na cudzoziemców, którzy podpisali kontrakt na ich zakup, aby mogli wjechać na Ukrainę. Ukraińscy biskupi grecko- i rzymskokatoliccy we wspólnym oświadczeniu potępili praktykę macierzyństwa zastępczego i stwierdzili, że ""pandemia koronawirusowa ujawnia wiele patologii w naszym współczesnym życiu publicznym"". Jedną z nich jest zjawisko macierzyństwa zastępczego, w którym ludzie są traktowani jak towar, który można zamówić, wyprodukować i sprzedać"".
Federacja przypomniała swoją rezolucję zarządu wydaną w Fatimie 13 kwietnia 2016 roku i podkreśliła swoje pełne poparcie dla apelu biskupów, mając nadzieję, że pomoże to obudzić sumienia wszystkich Europejczyków. Jednocześnie ponowiła swój apel do europejskich decydentów o podjęcie niezbędnych kroków w celu zakazania praktyki macierzyństwa zastępczego na świecie.","Veronica Mameli, Teresa Kapela, kg (KAI)
/Kijów",,Ukraina,https://www.niedziela.pl/artykul/54746/Ukraina-bp-R-Zmitrowicz-%E2%80%93-trzeba
Zasłużyli na wakacje,"To był rok! Aby się o tym przekonać, wystarczyło zajrzeć do Duszpasterstwa Akademickiego Emaus w Częstochowie.","Minione miesiące były czasem realizacji Ośmiu błogosławieństw w m.in.: hospicjum, instytucjach prowadzonych przez częstochowską Caritas czy... na ulicy w ramach streetworkingu, czyli pomocy osobom bezdomnym.
Modlitwa, pasja, spotkanie
– Najpierw mieliśmy doby eucharystyczne, podczas których ładowaliśmy duchowe baterie, żeby później móc wychodzić do innych ludzi z Bożą radością i pokojem. Jest tylu opuszczonych, którzy potrzebują odczucia obecności Bożej w życiu. Wychodząc do nich, staraliśmy się przeżywać te błogosławieństwa, uczyć się ich i nimi żyć – powiedział Mateusz, student BHP na Politechnice Częstochowskiej.
Z przynależności do duszpasterstwa cieszy się również Szymon, student prawa na UJD. – Przychodzą tutaj ludzie, z którymi można dzielić pasje i zainteresowania, ale jesteśmy przede wszystkim dla Boga i Jego uwielbienia – podkreślił. Szymon jest prezesem służby liturgicznej w parafii akademickiej. Jak widać, mając dwadzieścia kilka lat, można służyć przy ołtarzu. To nie obciach.
Zostawili morze
– To był szczególny rok. W końcówce epidemia trochę nas pokonała, ale pięknie z tego wybrnęliśmy, zapraszając studentów, żeby realizowali błogosławieństwa w domu, a tam czasami jest najtrudniej kochać – powiedział ks. Rafał Grzesiak, proboszcz parafii akademickiej św. Ireneusza w Częstochowie. – Podsuwaliśmy im propozycje zadań, które mieli wykonać z rodzicem czy rodzeństwem. Są zadowoleni – dodał.
Duszpasterz nie krył podziwu dla studentów, którzy przygotowali kościół do Mszy św. na zakończenie roku akademickiego. – Dla mnie to coś niesamowitego, kiedy człowiek z Gorzowa Wlkp. czy Lęborka przyjeżdża specjalnie po to, żeby sprzątać kościół.
Ramię w ramię
W Eucharystii uczestniczyli również m.in. rektor Uniwersytetu Humanistyczno-Przyrodniczego im. Jana Długosza w Częstochowie prof. Anna Wypych-Gawrońska i rektor Politechniki Częstochowskiej prof. Norbert Sczygiol.
REKLAMA
Jak przyznała rektor UJD, uczelnia bardzo dobrze radzi sobie w czasie epidemii COVID-19, choć pracy przybyło. – Już wcześniej prowadziliśmy częściowo kształcenie on-line. Teraz trzeba to było zrobić w całości, a nie jest to proste. Mamy wrażenie, że pracujemy więcej niż do tej pory. Przed nami nowe wyzwania i dużo pracy – podkreśliła.
Mszy św. na zakończenie roku akademickiego przewodniczył abp Wacław Depo. – Wierzymy w Boga, który jedynie jest i który jest miłością – powiedział w homilii.
Niedziela miała szczęście towarzyszyć duszpasterstwu Emaus w minionym roku, spotykając się zawsze z życzliwością i otwartością na współpracę. Z tego powodu już nie możemy się doczekać października.",Maciej Orman,https://www.niedziela.pl/numer/2020/25,studenci,https://www.niedziela.pl/artykul/148527/nd/Zasluzyli-na-wakacje
Prasa zagraniczna,"Ma 23 lata i udowadnia, że wszystko ma w Bogu. W ciągu 221 dni pokonał 5600 km. Przebył drogę prowadzącą przez 10 państw z różańcem w ręku, gitarą w plecaku, bez pieniędzy, aby w intencji pokoju dotrzeć do Fatimy.","Sanktuaria się otwierają
Opactwo Monte Cassino po przerwie otwiera swoje bramy dla pielgrzymów i turystów. – Czujemy z tego powodu ogromną radość. Znowu bowiem możemy się dzielić otaczającym nas pięknem i bogactwem charyzmatu benedyktyńskiego – powiedział miejscowy opat o. Donato Ogliari.
PUBLIK-FORUM
Chcą zmieniać Kościół?
Wskazuje na to wypowiedź bp. Georga Bätzinga, przewodniczącego Konferencji Episkopatu Niemiec, który w wywiadzie dla magazynu Publik-Forum stwierdził, że postanowienia kontrowersyjnego pomysłu naszych zachodnich sąsiadów – tzw. drogi synodalnej powinny być przedyskutowane w całym Kościele powszechnym. Wśród kwestii, które mogą się pojawić w dokumencie końcowym, są „błogosławieństwo dla par homoseksualnych”, możliwość przystępowania do Komunii św. chrześcijan innych wyznań oraz dyskusja na temat ordynacji kobiet, bo „Bóg nieustannie się samoobjawia w znakach czasu, a nauczanie Kościoła podlega ciągłemu rozwojowi”.
GENERAL SECRETARIAT FOR SYNOD OF BISHOPS
Szansa dla Kościoła?
Epidemia COVID-19, która sparaliżowała de facto tradycyjne duszpasterstwo Kościoła, może być dla tego duszpasterstwa wręcz zbawienna. Chodzi o to, że skłania jeszcze bardziej do duszpasterskiego nawrócenia – hasła, które przyświeca papieżowi Franciszkowi. Zdaniem abp. Mario Grecha, subsekretarza Synodu Generalnego
REKLAMA
Biskupów, Kościół nie powinien za wszelką cenę wracać do poprzednich, dobrze znanych sobie metod pastoralnych. Arcybiskup Grech ujął to obrazowo w stwierdzeniu, że nie można ograniczyć kościelnej aktywności do zakrystii, z dala od ulicy, albo próbować przenosić nawyków z zakrystii na ulicę. Co dla Kościoła jest szansą? Hierarcha dostrzega szansę w tym, że epidemia COVID-19, która zamknęła kościoły i uwięziła księży, jednocześnie wyzwoliła i pokazała rolę domowego Kościoła, czyli rodziny. Tak jak w pierwszych wiekach chrześcijaństwa rodzina była źródłem chrześcijańskiego życia, tak samo może być i teraz.
AGENZIA FIDES
Prawosławni protestują
Wspólnoty kościelne zasadniczo bez sprzeciwu podporządkowywały się rygorystycznym zarządzeniom władz wszystkich krajów, spowodowanym sytuacją epidemiczną. Teraz w sytuacji „odmrażania” życia społecznego kościoły coraz szerzej się otwierają, ale pod pewnymi warunkami, ustalanymi przez władze sanitarne. Zdarza się, że ingerują one w dotychczasowy przebieg nabożeństw. Mocno sprzeciwił się temu patriarcha Bartłomiej I, honorowy zwierzchnik prawosławia. Wysłał do wszystkich hierarchów świata prawosławnego list, w którym stwierdził, że władze polityczne nie mogą ingerować w przebieg świętych misteriów. Chodzi głównie o sposób udzielania Komunii św. W Kościele prawosławnym duchowny udziela jej łyżeczką, dając wiernym odrobinę wina i chleba. Sytuacja jest szczególnie drażliwa w krajach o większości prawosławnej: Grecji, Bułgarii i Serbii. Nie wiadomo, jak ta sprawa się zakończy.
UCA NEWS
Propaganda w liturgii?
Warunki, które powinni spełnić zarządzający budynkami kościelnymi w Chinach, by móc je otworzyć, są różne, w zależności od prowincji. W niektórych kościołach wymagane jest mierzenie temperatury przed wejściem na modlitwę, w innych – oficjalne zezwolenie władz politycznych. Największe zdziwienie wzbudziły zarządzenia władz w Zhejiang, prowincji na wschodzie Państwa Środka, gdzie księża, jeśli chcą otworzyć kościoły, muszą do sprawowanej liturgii wnieść „element patriotyczny”, co oznacza polityczną propagandę. Wpisuje się to w politykę najwyższych władz Chin, które chcą oswoić szczególnie „importowane religie”, m.in. chrześcijaństwo. Tę taktykę nazywa się sinizacją. W jej ramach np. planuje się politycznie poprawny, oczywiście w chińskim wydaniu, przekład Pisma Świętego.",pr,https://www.niedziela.pl/numer/2020/25,Fatima,https://www.niedziela.pl/artykul/148517/nd/Prasa-zagraniczna
Dom pod opieką Królowej Pokoju,"Oziornoje. Ziemia przesiąknięta łzami i krwią polskich zesłańców. Zdawać się mogło – ziemia przeklęta, od której Bóg się odwrócił. A jednak to stąd rozlewa się dziś Boże błogosławieństwo.","Oziornoje. Parafia Królowej Pokoju. Zamieszkana przez 300 mieszkańców wioska leży w północnym Kazachstanie, w rejonie Tajynsza, 430 km od stolicy kraju Nur-Sułtan, dawnej Astany. Na początku lat 90. ubiegłego wieku miejscowość ta zaczęła spełniać funkcję sanktuarium maryjnego Królowej Pokoju, głównej patronki Kazachstanu. Przez pierwszego prezydenta Kazachstanu Oziornoje zostało włączone w program „Duchowe odrodzenie” i umieszczone na mapie najważniejszych sakralnych miejsc kraju. W 2007 r. swoje miejsce odnalazły tu siostry karmelitanki bose z Karmelu w Częstochowie, które wybudowały klasztor Miłosierdzia Bożego i Niepokalanego Serca Maryi. W Oziornoje trwa modlitwa przed ołtarzem wieczystej adoracji Najświętszego Sakramentu „Gwiazda Kazachstanu”.
„Ziemia przeklęta” – bramą nadziei
Założycielami wioski byli Polacy bezprawnie deportowani z Ukrainy w czerwcu 1936 r. Przewiezieni w kazachskie stepy zdążyli przed nadejściem zimy zbudować jedynie ziemianki, robili wszystko, by przetrwać. Byli prześladowani przez NKWD. Od pierwszych dni na tej obcej i nieludzkiej ziemi swą ufność pokładali w Bogu. W wielkiej konspiracji, w obawie przed represjami, sprawowali swoje modlitwy; z gorliwością podejmowali zwłaszcza modlitwę różańcową, prosząc o wstawiennictwo Matkę Bożą. Maryja nie pozostała obojętna wobec tych modlitw.
Cudowny ratunek
Zima na przełomie 1940 i 1941 r. przyniosła wielki głód. I tym razem mieszkańcy Oziornoje o pomoc zwrócili się do Boga za wstawiennictwem Maryi. Ratunek przyszedł 25 marca 1941 r., w uroczystość Zwiastowania Najświętszej Maryi Pannie. W wyniku niespodziewanych roztopów woda wypełniła powierzchnię wielkiego, wyschniętego w przeszłości jeziora, które znajdowało się na zachodnim krańcu wsi. Pojawiło się w nim mnóstwo ryb, które uratowały mieszkańców od głodowej śmierci. Ludzie uznali to wydarzenie za cudowne. Po kilkunastu latach jezioro ponownie wyschło. W 1997 r. na pamiątkę cudu z 1941 r. umieszczono w tym miejscu figurę Matki Bożej z siecią pełną ryb. Zgodnie z tradycją w wigilię święta Królowej Pokoju przy figurze zbierają się wierni na modlitwę. Obecnie kolumnę z figurą oblewają wody ponownie powstałego jeziora.
REKLAMA
Narodowe sanktuarium
Mieszkańcy Oziornoje 19 marca 1990 r. otrzymali z Moskwy pozwolenie na budowę kościoła. Trwał jeszcze wówczas Związek Radziecki. Mimo że sytuacja ekonomiczna nie sprzyjała tej inicjatywie, do prac budowlanych według własnego projektu przystąpiono w maju 1990 r. W sierpniu do Oziornoje przybył pierwszy ksiądz – Tomasz Peta z archidiecezji gnieźnieńskiej. Powstała wówczas parafia Matki Bożej Królowej Pokoju. W 1992 r. kard. Józef Glemp pobłogosławił ściany niedokończonego kościoła. Jego poświęcenia 27 czerwca 1993 r. dokonał bp Jan Paweł Lenga. W 1994 r. swoją posługę podjęły tu siostry służebniczki wielkopolskie, które przez katechezę dzieci i młodzieży, prowadzenie ochronki dla najmłodszych i troskę o kościół wspomagają księdza proboszcza w pracy duszpasterskiej.
W 2014 r. do świątyni dobudowano kaplicę adoracji, w której znajduje się ołtarz „Gwiazda Kazachstanu”, wykonany w pracowni gdańskiego artysty Mariusza Drapikowskiego. Jego centralną część stanowi monstrancja, która przedstawia Matkę Bożą obleczoną w płaszcz z sieci rybackiej, z Najświętszym Sakramentem. W ten sposób Oziornoje zostało włączone w dzieło „Dwanaście Gwiazd w Koronie Królowej Pokoju”, prowadzone przez Stowarzyszenie „Comunita Regina della Pace”, i stało się jednym z centrów modlitwy o pokój na świecie.
Nowe potrzeby
Miejsce to przyciąga coraz mocniej pielgrzymów nie tylko z Kazachstanu. W samym 2019 r. do Oziornoje przybyli pielgrzymi z: Rosji, Litwy, Ukrainy, Polski, Niemiec, Francji, ze Szwajcarii i z Chorwacji. Słowa kard. Glempa, że Oziornoje będzie w przyszłości tak znane jak Częstochowa, Lourdes, Guadalupe czy Fatima, okazały się prorockie. Św. Jan Paweł II podczas swojej wizyty apostolskiej w Astanie w 2001 r. jako pierwszy nazwał Oziornoje Sanktuarium Narodowym i udał się tam w duchowej pielgrzymce. Pielgrzymi przyjeżdżający z odległych zakątków potrzebują jednak miejsca, w którym mogliby znaleźć nocleg i duszpasterską opiekę. Wielką potrzebą stało się zbudowanie dla nich domu pielgrzyma, dlatego abp Peta, metropolita archidiecezji w Astanie, podjął decyzję o przekształceniu starego budynku przedszkola w Dom Pielgrzyma im. św. Jana Pawła II. Budynek wymaga jednak znacznej modernizacji i przystosowania do potrzeb pielgrzymów. W przyszłości będzie mógł przyjąć jednorazowo 60 osób i umożliwi przeprowadzanie rekolekcji i różnorodnych spotkań. Z założenia bowiem ma to być nie tylko miejsce zakwaterowania dla przybywających pątników, ale przede wszystkim centrum formacji duchowej, społecznej i kulturalnej.
REKLAMA
Dzieło budowy
Prace adaptacyjne i budowlane trwają w domu pielgrzyma mimo trudnego czasu pandemii COVID-19. Krok po kroku, choć bardzo powoli, wyłania się kształt przyszłych wnętrz domu. Trwa wylewka w salach noclegowych, łazienkach i jadalniach na poszczególnych piętrach gmachu. Prace mogłyby się posuwać szybciej, gdyby nie skromne środki finansowe, które zwłaszcza teraz, w czasie koronakryzysu, płyną od ofiarodawców dużo mniejszym strumieniem. W pozyskiwaniu środków swą pomoc niesie dziełu Stowarzyszenie Św. Andrzeja Apostoła, które wzorem swego patrona chce świadczyć, że Jezus jest Mesjaszem, i prowadzić do Niego tamtejszą ludność.
– Naszym pragnieniem jest ewangelizacja braci w odległym Kazachstanie – tłumaczy ks. prał. Stanisław Gębka, misjonarz miłosierdzia i członek stowarzyszenia, kapłan archidiecezji częstochowskiej. – Ufamy, że Bóg nieprzypadkowo skierował nasze kroki do Oziornoje. Mamy nadzieję, że wspólnym wysiłkiem uda się zgromadzić fundusze na modernizację, wykończenie i wyposażenie budynku, który ma służyć pielgrzymom.
REKLAMA
Marzeniem pomysłodawców było przygotowanie obiektu, by w ten sposób uczcić 100. rocznicę urodzin św. Jana Pawła II. Bez naszej pomocy nie będzie to jednak możliwe.
Ofiary można przesyłać na konto zamieszczone na stronie: www.oziornoje.pl lub przekazywać osobiście członkom stowarzyszenia: Stowarzyszenie Św. Andrzeja Apostoła, ul. Oświęcimska 54, 41-400 Mysłowice, tel. 32 416 20 46.",Alicja Przepiórkiewicz,https://www.niedziela.pl/numer/2020/25,turystyka,https://www.niedziela.pl/artykul/148516/nd/Dom-pod-opieka-Krolowej-Pokoju
Wyzwania Kościoła po kwarantannie,"W sytuacji największej niepewności, której ludzkość doświadczyła od kilku dziesięcioleci, pewny jest fakt, że wiele rzeczy nie będzie już takich samych jak przed marcem 2020 r.","Co będzie inne? Długo by wymieniać. Na pewno zmieni się dystans społeczny i poszerzy się nasza sfera osobista. Zmienią się sposoby komunikacji. Rozluźnią się jeszcze bardziej społeczne, w tym rodzinne więzi. Zmienią się szkoła, gospodarka. Mamy nadzieję, że zmieni się polityka. Zmieni się też prawdopodobnie sposób manifestacji religijności. Oczywiście, powyższa lista nie jest kompletna.
Jeszcze nie tak dawno niemal powszechnie narzekaliśmy na ograniczenie wzajemnych interakcji do internetu. Załamywaliśmy ręce nad „odczłowieczeniem człowieka”. Dziś – a upłynęły zaledwie 3 miesiące – bez marudzenia przenosimy, co możemy, do świata wirtualnego, traktując to jako lepszą opcję. Bo taka jest konieczność chwili. Kontakty w sieci stały się cnotą, a spotkania w realu – zdarza się, że grzechem.
A co się stanie, gdy już wreszcie znajdą się szczepionka i lek na COVID-19? Czy wrócimy do tego, co znaliśmy jeszcze w lutym 2020 r.? Czy na powrót zmienimy nasze postawy i zachowania? Pewnie częściowo tak. Jak się to przełoży na życie parafii i wspólnot religijnych? Socjologowie twierdzą, że spora część życia religijnego przeniesie się do sieci. Co to oznacza?
Czy ludzie się „odliczą”?
Po pierwszej niedzieli narodowej kwarantanny, kiedy w kościołach mogło we Mszy św. uczestniczyć do 50 osób, a wszyscy polscy biskupi wydali dekrety zwalniające z niedzielnego obowiązku i zachęcili jednocześnie do uczestniczenia w Eucharystii za pośrednictwem mediów, zsumowałem orientacyjne dane z pomiarów oglądalności. Wyszło, że w telewizji nabożeństwa oglądało ok. 5 mln osób. Jeśli przyjmiemy, że w poprzednią niedzielę w Eucharystii uczestniczyło 38% katolików, czyli w przybliżeniu ponad 13 mln osób, oznaczało to, że mniej niż połowa polskich katolików zwykle chodzących w niedzielę do kościoła zasiadła przed telewizorami, aby w ten sosób uczestniczyć w niedzielnej Eucharystii. Owszem, jakaś cząstka była jeszcze fizycznie w kościele, ale nawet przy założeniu, że na każdej z niedzielnych Mszy św. w całej Polsce było 50 osób, wyjdzie, że w kościołach i kaplicach było nas ok. 2 mln. Co robiła reszta...?
REKLAMA
Księża, dla których doświadczenie niemal pustych kościołów jest czymś zupełnie nowym i wstrząsającym, zastanawiają się dziś, kiedy i czy w ogóle zobaczą wszystkich swoich wiernych w kościołach, i martwią się, jaka ich część uzna, że praktykę uczestniczenia w Eucharystii mogą ograniczyć do telewizora czy internetu. Życie pokaże, czy ta obawa jest uzasadniona, ale szanse na to są całkiem spore. Zresztą cztery pierwsze niedziele luzowania obostrzeń, kiedy w kościołach mogło być już znacznie więcej osób, a i te ostatnie, kiedy ograniczeń ilościowych już nie ma, pokazują, że lęk, a być może także wygoda nie pozwalają ludziom przyjść do kościoła, choć trzeba zaznaczyć, że stopniowo ich przybywa. Absencja w kościele dotyczy szczególnie ludzi młodych. Ci – takie są doświadczenia księży – najwolniej odliczają się w „Kościele pokwarantannowym”. To realne zagrożenie dla żywej wiary i jednocześnie wyzwanie dla duszpasterzy. Podobnie jak powrót do sakramentu pokuty.
Jeszcze trudniejszy sakrament
Zawsze był to trudny, najtrudniejszy sakrament, szczególnie pod względem psychologicznym. Teraz doszło jeszcze ryzyko epidemiczne. I mimo że Kościół podjął szczególne środki ostrożności – księża na szybko organizowali nieustannie wietrzone pomieszczenia, zachowywali kilkumetrową odległość między spowiednikiem a penitentem, dezynfekowali krzesła i ławki po każdej spowiedzi – to trudno się oprzeć wrażeniu, że zagrożenie fizyczne, dziś już znacznie mniejsze, stanie się dobrą wymówką, kolejnym argumentem, aby do spowiedzi nie przystępować.
Wyzwania dla katechezy
Dziś wszyscy się zastanawiają nad datą powrotu uczniów do szkoły. Także katecheci, świadomi, że jakość nauczania ich przedmiotu w ciągu kilkunastu ostatnich tygodni pozostawia – delikatnie mówiąc – wiele do życzenia. Oczywiście, dzieci do szkół wcześniej czy później wrócą, ale z całą pewnością jakaś część edukacji, w tym pewnie katecheza, przeniesie się na stałe do rzeczywistości wirtualnej. Co to oznacza? Najbezpieczniej można powiedzieć, że Kościół czeka wielki wysiłek, aby przygotować programy i przede wszystkim ludzi do nauczania on-line. A to przecież, jak pokazały ostatnie tygodnie, całkiem inna bajka. Ten sposób uczenia i wychowywania jest jeszcze bardziej wymagający przede wszystkim dla nauczyciela – musi on być po stokroć bardziej kreatywny, dynamiczny i nieustannie szukać nowych pomysłów.
REKLAMA
Robotnicy na żniwie
Cały Kościół z troską oczekuje tegorocznego naboru do seminariów duchownych – a są to uczelnie wyjątkowe. Proces rozeznania powołania jest skomplikowany i na pewno nie sprzyjała mu atmosfera zagrożenia, w której żyliśmy. Młody człowiek potrzebuje wsparcia bliskich, duchownych i kolegów, o które ostatnio było ciężko.
Kiedy nikt jeszcze nie myślał o wydarzeniu, które przemebluje świat, Franciszek wzywał Kościół, księży do duszpasterskiego nawrócenia. Dziś nie jest to już kwestia posłuszeństwa wobec papieża, ale konieczność wynikająca z zaistniałej sytuacji.",Tomasz Musiał,https://www.niedziela.pl/numer/2020/25,koronawirus,https://www.niedziela.pl/artykul/148487/nd/Wyzwania-Kosciola-po-kwarantannie
Zwyciężyć zło systemowo,"Skończyła się era zamiatania pod dywan przestępstw na tle seksualnym wobec dzieci – mówi Mikołaj Pawlak, rzecznik praw dziecka, w rozmowie z Arturem Stelmasiakiem.","Artur Stelmasiak: Rzecznik Praw Dziecka coraz częściej mówi o potrzebie lepszej ochrony małoletnich przed przestępczością. Czy w Polsce dzieci są zagrożone?
Mikołaj Pawlak: Niestety, są. Co więcej, z mojego doświadczenia – z pracy jako rzecznika praw dziecka i w Ministerstwie Sprawiedliwości, a także z wcześniejszej praktyki adwokackiej – wynika, że takie przestępstwa mają się w Polsce całkiem dobrze. To jest poważny problem, z którym musimy wszyscy walczyć – nie tylko ja, policja czy prokuratorzy, ale każdy z nas, dorosłych. Ta walka systemowo rozpoczęła się tak naprawdę dopiero 5 lat temu, gdy wprowadzono surowe kary za przestępstwa wobec dzieci czy rejestr pedofilów.
Czy bardziej surowe prawo ma odzwierciedlenie w wyrokach sądowych?
Zdumiewające, ale wciąż nie. I to jest kolejny problem, z którym musimy sobie jak najszybciej poradzić. Ostatnio zbulwersował mnie wyrok w Łodzi, gdzie toczył się proces pedofila, który brutalnie zgwałcił 3-letniego chłopczyka i zmiażdżył mu głowę. Sąd w apelacji zmniejszył zbrodniarzowi karę o 10 lat, co uzasadnił tym, że przecież można sobie wyobrazić bardziej okrutne przestępstwo. Że sprawca uderzył raz, a mógł kilka razy, że nie uciekł z miejsca zbrodni, a poza tym miał pracę i nie był wcześniej karany. Taki był wyrok polskiego sądu. Sąd w Niemczech, kraju stawianym za wzór przestrzegania praw człowieka, całkiem niedawno wymierzył dożywocie sprawcy gwałtu na małym dziecku. A dziecko żyje. Niemieccy sędziowie nie dopatrzyli się przy gwałcie żadnych okoliczności łagodzących. Polscy sędziowie przy gwałcie i zabójstwie uznali stałą pracę za okoliczność łagodzącą. Szokujące, prawda?
W szufladach urzędu Rzecznika Praw Dziecka odkrył Pan także sprawę pedofilii celebrytów w znanej „Zatoce Sztuki” w Sopocie. Jaki będzie dalszy bieg tej sprawy?
Postanowiłem ujawnić na konferencji prasowej wyniki kwerendy akt w archiwach Biura Rzecznika Praw Dziecka, bo problem przestępczości wobec dzieci nabrzmiewa, ale równie niebezpieczna jest skłonność różnych organów państwa czy instytucji do umniejszania wagi takich haniebnych czynów, a niekiedy ich ukrywania. Dzieci są bezbronne, dlatego sprawców przestępstw wobec najmłodszych musimy przykładnie karać, a wszystkich, którzy „wiedzieli, a nie powiedzieli” – przynajmniej piętnować. Zaniechanie to też grzech, dlatego gdy odkryłem, że do tej pory instytucje rzeczników oddawały takie sprawy organom wymiaru sprawiedliwości, a później nie za bardzo interesowały się ich dalszymi losami, nie mogłem milczeć. Mój poprzednik nie zrobił wszystkiego, co powinno być wtedy zrobione. O pomoc poprosiła go zrozpaczona matka, która podejrzewała, że jej 14-letnia córka popełniła samobójstwo, bo była wykorzystywana seksualnie!
REKLAMA
Czego dotyczą te zaniedbania?
Rzecznik jest nie tylko od tego, by przekazywać sprawę policji i prokuratorom, bo byłby całkowicie zbędną instytucją. Rzecznik musi sam badać sprawę od strony dziecka, rodziny, dociec, dlaczego doszło do takiego przestępstwa. Dlaczego dzieci pojawiały się w takim miejscu, klubie nocnym? Były sygnały, że były tam dziewczynki z domów dziecka. Rzecznik musi takie sprawy wyjaśniać, badać sytuację rodzinną, opiekuńczą tych osób. To w przypadku „Zatoki Sztuki” zostało odłożone na półkę. Poprzedni rzecznik nie próbował tego wyjaśnić. To była bardzo głośna sprawa, medialna, poprosiła go o pomoc mama dziecka, które odebrało sobie życie. Czegóż więcej trzeba, żeby się tym zająć?
Czy może Pan oświadczyć, że skończył się czas zamiatania takich spraw pod dywan?
Skończyła się era zamiatania takich spraw pod dywan i skończyła się era wybiórczego patrzenia na prawa dziecka. Przecież w Sopocie dziewczynka targnęła się na swoje życie z jakiegoś powodu i nie wystarczy przekazać sprawy do prokuratury, która umorzy śledztwo, bo stwierdzi samobójstwo. Dla Rzecznika Praw Dziecka takie zdarzenie jest początkiem sprawy, a decyzje prokuratury są bytem niezależnym. Rzecznik musi ustalić, jak funkcjonował przestępczy proceder, aby wypracować mechanizmy chroniące inne dzieci w przyszłości.
Mówił Pan, że nie będzie pobłażliwości w przestępstwach, których dopuścili się także duchowni. Czy takie sprawy trafiają do Rzecznika Praw Dziecka?
Każde zgłoszenie o podejrzeniu krzywdzenia dzieci, które trafia do biura rzecznika, jest wyjaśniane. Żaden sprawca przestępstwa wobec dzieci, niezależnie od tego, jaki ma zawód i jaką funkcję piastuje, nie może już czuć się w Polsce bezpieczny. Czy to będzie wybitny artysta, wysoki rangą urzędnik państwowy czy ksiądz – każdy za swoje czyny odpowie. Chciałbym jeszcze raz stanowczo podkreślić, że mamy do czynienia z kryzysem instytucji państwa polskiego, które przez lata bagatelizowały problem nadużyć seksualnych. Kary wobec takich przestępców były łagodne, a wielu z nich w ogóle kar uniknęło, bo organy ścigania i sądy nie miały odpowiednich narzędzi do skutecznego wymierzania sprawiedliwości. Jeżeli przepis o niezawiadomieniu o posiadanej wiedzy nt. przestępstwa pedofilii wszedł w życie dzięki prezydentowi Andrzejowi Dudzie dopiero w 2017 r., to trudno mieć pretensje do Kościoła, że próbował się uporać z problemem, stosując własne prawo kościelne. Państwowa komisja ds. wyjaśniania przypadków pedofilii będzie teraz tłumaczyć, dlaczego państwo poddało się w tej walce z przestępcami. I chodzi nie tylko o duchownych, ale o wszystkich, z których miażdżąca większość z Kościołem nie ma nic wspólnego.
Czy można powiedzieć, że przepisy z 2017 r. pomagają Kościołowi?
Kościół dostał wsparcie instytucjonalne państwa. Do tej pory stosował wewnętrzne prawo kościelne. Zło trzeba wypleniać systemowo, dlatego nowe prawo Kościołowi pomaga. Ale to wciąż za mało. Ja mam być tarczą przed złem, które zagraża dzieciom. Mogę tylko odpierać zło tarczą, ale go w ten sposób nie pokonamy. Aby zwyciężyć zło, trzeba mieć oręż. Tym orężem do walki ze złem są skuteczne przepisy prawa. Dlatego zaproponowałem zwiększenie uprawnień Rzecznika Praw Dziecka.
O jakie uprawnienia chodzi?
Mam wgląd we wszystkie sprawy sądowe, administracyjne i urzędnicze, które dotyczą dzieci. Ale nie mogę brać aktywnego udziału w procesach karnych, a przecież to tam walczy się z największym złem. Dlatego powinienem mieć uprawnienia oskarżyciela posiłkowego. Często bowiem dążenie do ukarania sprawcy powoduje, że prawa dziecka, ochrona jego dóbr, godności schodzą na dalszy plan. Chciałbym także, aby wszystkie instytucje, które stykają się z najcięższymi przestępstwami wobec dzieci – takimi jak np. zabójstwa, gwałty czy pobicia – miały obowiązek powiadamiania mnie o takich przypadkach. Stworzenie centralnego ośrodka, który będzie monitorował przestępczość wobec małoletnich, pomoże opracować lepsze narzędzia do walki z tym złem i skuteczniejsze metody prewencji.
Kościół jest pierwszą instytucją, która zauważyła problem tego zła i jako pierwszy zaczął z nim walczyć. Jak Pan ocenia obecną sytuację w polskim Kościele?
Zło się szerzy wszędzie i przenika także do Kościoła. Kwestią zasadniczą jest nasze podejście do rozwiązywania tego typu problemów. Przepisy już są, teraz trzeba je skutecznie stosować. Jako członek Kościoła i jako rzecznik praw dziecka ufam, że wzajemnie będziemy się wspierać w tej walce ze złem. Wierzę, że przepisy kościelne razem z prawem karnym przyniosą dobre skutki.
Niestety, ta sprawa jest bolesna dla wszystkich uczciwych kapłanów, ale także dla nas – osób świeckich, które mają rodziny i swoje dzieci.
Oczywiście, że to boli i księży, i wiernych. Każdy przypadek skrzywdzenia dziecka przez księdza to ból i cios dla naszej wspólnoty. Dlatego my musimy się zająć pomocą dla każdej ofiary, a sprawcami niech zajmą się organy ścigania. Ale nie dajmy sobie wmówić, że problem pedofilii dotyczy tylko Kościoła, bo to nieprawda. Pandemia COVID-19 pokazała, że w pierwszej kolejności dbamy o bezpieczeństwo, zdrowie i życie dzieci, czyli o najbardziej podstawowe prawa, dla których zrezygnowaliśmy częściowo nawet z prawa dzieci do edukacji. Bo właśnie bezpieczeństwo, zdrowie i życie są podstawowymi prawami dziecka. Niszczy te prawa m.in. także aborcja. Nie wolno nam tego akceptować. Nie możemy być ślepi i nie pamiętać o prawie każdego dziecka do życia.",Rozmawia Artur Stelmasiak,https://www.niedziela.pl/numer/2020/25,pedofilia,https://www.niedziela.pl/artykul/148481/nd/Zwyciezyc-zlo-systemowo
Obserwator,"Słowo ma moc. Gdy dziecko usłyszy od taty, że da radę przepłynąć określoną długość basenu, to ufając mu, spróbuje. Gdy dziewczyna usłyszy od swojego chłopaka, że jest piękna i kochana – od razu jej dzień będzie inny.","KARTA RODZINY
Duży krok do przodu
Deklaracja, którą jest Karta Rodziny, pojawiła się w gorącym czasie kampanii wyborczej, ale tylko teraz mogła się pojawić. Zapisano w niej prorodzinne zasady, którymi ma się kierować starający się o reelekcję prezydent Andrzej Duda, m.in. w decyzjach o podpisaniu ustaw uchwalanych przez parlament. Karta to krok w dobrym kierunku – twierdzą zwolennicy urzędującego prezydenta; jego przeciwnicy natomiast uznają to za błąd. – Rodzina buduje społeczeństwo, a bez społeczeństwa państwo nie istnieje – powiedział Duda podczas prezentacji karty.
W dokumencie zapewniono o tym, że zostaną utrzymane programy prorodzinne, zawiera on także deklarację wprowadzenia kolejnych programów wspierających rodziny i seniorów, m.in. bonu wakacyjnego dla dzieci; w karcie przewidziano objęcie szczególną opieką rodzin wychowujących niepełnosprawne dzieci, obronę instytucji małżeństwa, ochronę dzieci przed ideologią LGBT i zapowiedziano rynek pracy przyjazny rodzinie.
W części dotyczącej obrony instytucji małżeństwa prezydent stwierdził, że nie ma i nie będzie małżeństwa w żadnej innej postaci niż związek kobiety i mężczyzny. I dodał, że nie ma jego zgody na adopcję dzieci przez pary homoseksualne. – Takie rozwiązanie nie może być wprowadzone. To jest obca ideologia. To jest zjawisko, które owszem, pojawia się w innych państwach, ale wzbudza ogromne wątpliwości w różnych aspektach. I nie ma dziś zgody na to, aby w jakiejkolwiek formule mogło to być wprowadzone w naszym kraju – powiedział. Ta deklaracja wywołała absurdalne zarzuty ze strony lewicy, że to przejaw homofobii. Tymczasem Duda zapowiedział ochronę dzieci przed ideologią LGBT – m.in. zakaz jej propagowania w instytucjach publicznych i prawo rodziców do decydowania, w jakim duchu chcą kształcić i wychowywać swoje dzieci.
Dla Andrzeja Dudy Karta Rodziny stanowi dobry pomysł na tę część kampanii, w której rywale przedstawili swoje – niezbyt oryginalne – pomysły; pozwoli mu to zawalczyć o bardziej tradycyjnych wyborców, w tym o prawicę. Po czasie politycznego uśpienia wywołanego słabością innych kandydatów Duda wyraźnie się ożywił – wskazują komentatorzy.
REKLAMA
Wojciech Dudkiewicz
ABORCJA
Szokujące dane ONZ
Te dane zatrważają: według ONZ, w wyniku aborcji od stycznia do maja br. zginęło na świecie 14,2 mln dzieci. Liczba ta przekracza o 2 mln łączną liczbę ofiar COVID-19 czy innych chorób zakaźnych, a także samobójstw, wypadków drogowych i głodu. Aborcja jest wciąż najczęstszą przyczyną śmierci. Według szacunków, w skali roku można się spodziewać 45-50 mln zabiegów. – W czasie pandemii wydawałoby się, że chronimy zagrożone życie. Nagle jednak się okazuje, że według WHO, aborcja jest podstawową usługą medyczną. Próbuje się to łączyć z pomocą humanitarną – mówi Ewa Kowalewska z Human Life International Polska. Liczba wykonywanych aborcji może przekraczać oficjalne dane, bo jako alternatywę przedstawia się aborcję farmakologiczną – bez konieczności wizyty w szpitalu. Ze względu na zagrożenie koronawirusem zamknięto wiele ośrodków aborcyjnych, ale promuje się aborcje farmakologiczne bez kontroli medycznej. W ramach planu ONZ pomocy w walce z pandemią m.in. na promowanie takiego rodzaju aborcji przekazano 120 mln dol. Także WHO propaguje aborcje farmakologiczne bez nadzoru medycznego.
j.k.
LIST KACZYŃSKIEGO
Apel o mobilizację
Prezes PiS Jarosław Kaczyński w liście do członków ugrupowania napisał, że ponowne zwycięstwo wyborcze prezydenta Andrzeja Dudy leży w elementarnym interesie Polski. Podkreślił, że wybór kandydata KO oznaczałby ciężki kryzys polityczny, społeczny i moralny. „Opozycja poniosła w ostatnich pięciu latach liczne porażki, nie zdołała odzyskać władzy, niemniej ciągle ma bardzo duże możliwości i jest w stanie zaszkodzić nie tylko PiS, ale przede wszystkim Polsce” – napisał Kaczyński. „Mamy dziś stan alertu, który się skończy dopiero wtedy, gdy odniesiemy zwycięstwo” – mobilizuje zwolenników przed wyborami prezydenckimi prezes PiS.
REKLAMA
j.k.
OSTRZEŻENIE Z USA
Wirusowy pretekst
Departament Stanu ostrzega, że rządy niektórych krajów mogą wykorzystać koronawirusa do zamykania miejsc kultu także po pandemii. Ochrona zdrowia obywateli może się stać narzędziem walki z religią. Takie wnioski można wyciągnąć z radykalnych obostrzeń wobec instytucji religijnych wprowadzonych w czasie pandemii – zaznaczył Sam Brownback, amerykański nadzwyczajny ambasador ds. wolności religijnej. Przypomina zarazem, że w wielu krajach wierzący byli stygmatyzowani i oskarżani o rozpowszechnianie koronawirusa. Szczególny niepokój amerykańskiej Komisji ds. Międzynarodowej Wolności Religijnej (USCIRF) wzbudziła sytuacja w Chinach i Iranie, gdzie doszło do nasilenia prześladowań mniejszości religijnych. W Państwie Środka jednym z wymogów ponownego otwarcia kościołów po pandemii jest obowiązek głoszenia „patriotyzmu”. Obawy budzi też sytuacja muzułmańskich Ujgurów. Pojawiły się doniesienia o stosowaniu wobec nich tortur, zmuszaniu ich do wyrzeczenia się wiary i przymusowej pracy w obozach. Brownback stwierdził, że może to być zapowiedź tego, jak będzie wyglądał ucisk w wirtualnym państwie policyjnym, gdzie praktyki religijne zostaną zakazane. Wyraził także niepokój z powodu pogarszającej się sytuacji chrześcijan w Nigerii i braku reakcji miejscowego rządu na islamski terror. Brownback zaapelował do rządów całego świata o zwrócenie szczególnej uwagi na przestrzeganie wolności religijnej w czasie wychodzenia z pandemii.
j.k.
WATYKAN
Przyszłość po pandemii
Trwa intensywna praca komisji ds. Covid-19, która ma przygotować przyszłość po pandemii. Na pierwszej linii frontu zaangażowana jest Caritas Internationalis, dzięki której Kościół dociera z pomocą do poszkodowanych. Zdaniem kard. Petera Turksona, prefekta Dykasterii ds. Integralnego Rozwoju Człowieka, Kościół musi sobie uświadomić konieczność szczególnej posługi duszpasterskiej.
REKLAMA
Dotyczy to m.in. rodzin, które straciły najbliższych i czują się zranione uniemożliwieniem pożegnania się z krewnymi, ich pojednania się z Bogiem i godnego pogrzebu. – Zbieramy informacje i doświadczenia ze świata i je analizujemy. Przygotowujemy się też intelektualnie do przyszłości – zaznaczył kard. Turkson. – Zajmują się tym grupy ds. ekologii i środowiska, służby zdrowia, pracy. Wszyscy starają się dojść do wniosków, którymi można się podzielić z innymi i w ten sposób ułatwić budowanie światowego braterstwa.
j.k.
PAPIEŻ DO POLAKÓW
Ocean Miłosierdzia
Zwracając się do Polaków podczas audiencji ogólnej, Franciszek zachęcił do powierzania się Sercu Jezusowemu. – Czerwiec jest wam szczególnie drogi, bo jest poświęcony Najświętszemu Sercu Jezusowemu – powiedział. – Temu Sercu, napełnionemu pokojem i miłością, możemy powierzyć wszystkie niepokoje naszych serc oraz naszą niedoskonałą miłość. Z przebitego Serca Zbawiciela wypływa dla ludzkości źródło wszelkiej pociechy i ocean Bożego Miłosierdzia. Niech Jezus, cichy i pokornego Serca, uczyni nasze serca według Serca swego! – dodał. Na zakończenie, w związku z uroczystością Bożego Ciała, zwrócił uwagę, że w tym roku publiczne oddawanie czci Eucharystii jest mocno ograniczone, ale zawsze jest możliwe „życie eucharystyczne”. – Konsekrowana Hostia uobecnia Chrystusa – podkreślił Ojciec Święty. – Jesteśmy wezwani, aby szukać Go przed tabernakulum w kościele, ale także w tabernakulum, którym są cierpiący, osamotnieni, ubodzy i marginalizowani – zaznaczył i przypomniał, że to w Eucharystii znajdujemy energię potrzebną do mężnego przeżywania trudnych chwil życiowych.
w.d.
FRANCJA
W obronie wolności
Ze stanowczą obroną wolności Kościoła wystąpił przewodniczący Episkopatu Francji abp Éric de Moulins-Beaufort. Podczas przygotowywania się do znoszenia kwarantanny władze utrzymały bowiem zakaz zgromadzeń w miejscach kultu, podczas gdy w innych miejscach było to już możliwe. – Kościół nie chce się uchylać od praw państwowych i żądać przywilejów – podkreślił arcybiskup. – Wolność jest dla niego możliwością swobodnego praktykowania i głoszenia własnej wiary. We Francji państwo pozostawia religiom swobodę organizowania kultu, byle nie naruszało to porządku publicznego. Podczas stopniowego znoszenia kwarantanny reguła ta została jednak naruszona: władze wydały normy sanitarne, ale chciały też decydować, w jaki sposób one mają być wypełniane w życiu wspólnot religijnych.
REKLAMA
j.k.
RAPORT
Pokolenie Lockdown
Źle jeszcze nie było. Kryzys spowodowany pandemią COVID-19 będzie miał długoterminowy wpływ na kariery zawodowe osób przed 25. rokiem życia, czyli dopiero wchodzących na rynek pracy – uważają analitycy Deloitte. Na świecie już ponad 15 proc. osób w tym przedziale wiekowym straciło pracę. Międzynarodowa Organizacja Pracy (ILO – International Labour Organization) nazwała tę grupę demograficzną Pokoleniem Lockdown. Według ILO, pokolenie to jest narażone na potrójny szok na rynku pracy. Częściej grozi mu utrata pracy niż reszcie ludności aktywnej zawodowo; istnieje większe prawdopodobieństwo doznania przez nie zakłóceń w edukacji lub przerwania szkoleń zawodowych; gorsza koniunktura oznacza, że młodzi napotkają większe bariery przy wejściu na rynek pracy, spowodowane mniejszym popytem ze strony pracodawców. Spośród tych, którzy dalej pracują, co czwarty miał skrócone godziny pracy, co odbiło się na wynagrodzeniu. Znacznie częściej osoby te pracują w najbardziej narażonych segmentach gospodarki. W Polsce w sektorach bezpośrednio dotkniętych przez restrykcje związane z pandemią – w hotelarstwie, gastronomii, handlu detalicznym i hurtowym – pracuje aż 30 proc. aktywnych zawodowo młodych osób. Pogarszająca się koniunktura i ograniczony dostęp do pracy czy nauki, będą miały długoterminowe negatywne konsekwencje; jak głębokie – będzie zależało nie tylko od działań organów publicznych, ale również od gotowości do zmian ze strony pracodawców – podkreślają analitycy Deloitte.
REKLAMA
w.d.
ROSJA
Referendum z loterią
Kilkuset członków rosyjskich komisji wyborczych sprzeciwia się organizowaniu 1 lipca referendum. Powód nie jest polityczny – boją się zarażenia koronawirusem. W Rosji codziennie notuje się tysiące nowych zakażeń. Referendum zdecyduje o przyjętych zmianach w konstytucji, w tym zmianie umożliwiającej prezydentowi Władimirowi Putinowi ubieganie się o kolejne kadencje. Nieoficjalnie wiadomo, że Putin forsuje lipcowy termin, by skorzystać z patriotycznych nastrojów po paradzie w Moskwie, dobrej pogody i łagodzenia ograniczeń w związku z epidemią. Nastroje ma też poprawić przekupywanie wyborców przez ludzi Kremla. Urzędnicy prześcigają się w organizowaniu akcji. W Kraju Krasnojarskim prowadzona jest loteria, w której można wygrać m.in. 10 mieszkań i 10 samochodów. Podobne przedsięwzięcia przygotowywane są w wielu innych regionach Rosji.
w.d.
WOLNOŚĆ
Tylko na siebie
Od 27 lat Centrum im. Adama Smitha oblicza dzień w którym „uwolnimy się od podatków”. W tym roku dzień ten wypada 4 tygodnie wcześniej niż jeszcze w latach 90. XX wieku – 10 czerwca. Dzień Wolności Podatkowej to symboliczny moment w roku, gdy przestajemy pracować na zobowiązania wobec państwa, a zaczynamy pracować na własne potrzeby. Najdłużej pracowaliśmy na potrzeby rządu w 1995 r., ponieważ dopiero od 6 lipca mogliśmy się cieszyć wolnością podatkową. Od kilku lat w Polsce ten dzień przypada w pierwszej dekadzie czerwca. Najwcześniej wypadł on 2 lata temu – było to 6 czerwca. W Unii Europejskiej Polska znajduje się pod tym względem mniej więcej w środku. Najkrócej na własne rządy pracują Cypr, Malta i Irlandia, a najdłużej – obywatele Belgii, Francji i Austrii.
j.k.
LIBIA
Apel o pokój
Papież Franciszek jest zaniepokojony sytuacją w tym kraju. Odniósł się do niej po niedzielnej modlitwie Anioł Pański. Libia jest areną wojny domowej, a zarazem konfliktu międzynarodowego z licznym udziałem zagranicznych najemników. Wrogie ośrodki władzy w Trypolisie i Benghazi są popierane przez dwa bloki państw: z jednej strony przez Turcję, Katar i Włochy, a z drugiej – Rosję, Francję, Emiraty Arabskie, Egipt i Jordanię. Stawką konfliktu jest dostęp do złóż surowców energetycznych. – Modlę się za tysiące migrantów, uchodźców, osób ubiegających się o azyl i przesiedleńców wewnętrznych w Libii – powiedział Franciszek. Zaapelował do wspólnoty międzynarodowej o stanowcze działania prowadzące do położenia kresu przemocy, które przyniosłyby pokój, stabilność i jedność w tym kraju oraz konkretną pomoc dla uchodźców.
REKLAMA
j.k.
POSTĘPY POSTĘPU
Zrywanie boków
To było najgłośniejsze usunięcie, ale nie tylko film Przeminęło z wiatrem z 1939 r. usunięto ze społecznego obiegu, w tym przypadku z platformy strumieniowej HBO Max. Stacja przeprowadziła analizę oferty po masowych protestach przeciwko rasizmowi i brutalności policji. – Film przedstawia niektóre z etnicznych i rasowych uprzedzeń, które były powszechne w amerykańskim społeczeństwie – powiedział rzecznik HBO. Obraz nagrodzony dziewięcioma Oscarami, z Vivien Leigh i Clarkiem Gable’em w rolach głównych, miał powrócić wraz z dyskusją o jego historycznym kontekście.
UKTV, stacja należąca do BBC, usunęła z oferty odcinek serialu komediowego Hotel Zacisze, stwierdzono bowiem, że zawiera on rasistowskie zwroty. – Jeśli ludzie są zbyt głupi, by rozróżnić między popieraniem czyichś poglądów a ich wyśmiewaniem, to co można zrobić? – skomentował to współtwórca serialu John Cleese. Także Netflix i inne serwisy z filmami i serialami usunęły z oferty kolejne seriale komediowe, które zostały przez niektórych uznane za zawierające elementy rasistowskie. W serwisach Netflix, Sky i NOW TV nie są już dostępne seriale The Mighty Boosh, The League of Gentlemen i Little Britain. W niektórych skeczach biali aktorzy występowali ucharakteryzowani na ludzi o innym niż własny kolorze skóry, co ma być przejawem rasizmu.
REKLAMA
w.d.
PROTESTY W USA
Bez litości
Nie ma litości dla wrogów wolności. Ofiarą protestów po śmierci czarnoskórego George’a Floyda padły pomniki kojarzące się z rasizmem i niewolnictwem. Zaczęto usuwać monumenty upamiętniające wybitnych konfederatów, którzy w połowie XIX wieku walczyli o autonomię Południa i utrzymanie niewolnictwa. W Richmond w Wirginii, stolicy konfederatów, usunięto posąg ich przywódcy Jeffersona Davisa, w Montgomery w Alabamie przewrócono pomnik Roberta E. Lee – słynnego generała konfederatów – który stał obok liceum noszącego jego imię. Z krajobrazu amerykańskich miast, w tym m.in. Louisville w Kentucky, Jacksonville na Florydzie i Alexandrii w Wirginii, zniknęły dziesiątki posągów upamiętniających przywódców i żołnierzy konfederackich.
w.d.
WATYKAN
Kobiety na stanowiska
Zwiększa się obecność kobiet na kierowniczych stanowiskach w Stolicy Apostolskiej. Franciszek mianował nowego członka Rady Kierowniczej Urzędu Informacji Finansowej oraz nowego szefa biura Biblioteki Watykańskiej. Pierwszą z funkcji powierzył prof. Antonelli Sciarrone Alibrandi, prorektor Uniwersytetu Katolickiego Najświętszego Serca w Mediolanie. Zadaniem Urzędu Informacji Finansowej jest zapobieganie praniu brudnych pieniędzy i finansowaniu terroryzmu. Szefową biura Biblioteki Watykańskiej została natomiast Raffaella Vincenti, która do tej pory pracowała w tej instytucji w randze sekretarza.
j.k.",,https://www.niedziela.pl/numer/2020/25,obserwator,https://www.niedziela.pl/artykul/148473/nd/Obserwator
Kard. M. M. Zuppi: ta pandemia już zmieniła Kościół i jeszcze go zmieni,"Trwająca pandemia koronawirusa już poważnie zmieniła oblicze Kościola i jeszcze je zmieni. Taki pogląd wyraził w wypowiedzi dla watykańskiego dziennika „L’Osservatore Romano” arcybiskup Bolonii kard. Matteo Maria Zuppi. Za papieżem Franciszkiem przestrzegł przed zmarnowaniem okazji do zmian, jaką stwarza Covid-19, wskazując jednocześnie na trzy główne zagrożenia-pokusy, pojawiające się w tym czasie: robienie z siebie ofiary, narcyzm i pesymizm.","Zdaniem purpurata, którego dziennik przedstawia jako „kapłana, potrafiącego spoglądać aż po horyzont, a przy tym rozumiejącego i żyjącego głęboko w rzeczywistości”, ani my, ani Kościół nie będą takie jak przedtem. Jednocześnie kardynał zaznaczył, że za wcześnie jest jeszcze mówić, czy i jak głęboko zmiany te wnikną w nasze życie jako chrześcijan, dlatego zamiast głowić się nad tym, co może być, lepiej jest zastanowić się nad tym, czego nie powinno być. W tym kontekście przywołał niedawne wystąpienie Ojca Świętego w uroczystość Zesłania Ducha Świętego, gdy ostrzegł on, że gorsze od wirusa jest zaprzepaszczenie okazji do zmiany i nawrócenia, jaką wirus nam stwarza.
Kardynał ze swej strony wymienił trzy zagrożenia-pokusy, towarzyszące obecnej pandemii, dodając, że wzajemnie się one dopełniają i „karmią”. Pierwsze z tych zagrożeń – robienie z siebie ofiary – jest, zdaniem arcybiskupa Bolonii, „wyrazem pogańskiego fatalizmu”. Rodzi się ono ze słabości, z lęku, że jesteśmy niezdolni do pokonania zła, z małej wiary w samych siebie.

PODZIEL SIĘ CYTATEM
REKLAMA
Druga pokusa – narcyzm – zakłada wyjątkowość naszego cierpienia i paradoksalnie oznacza to wywyższenie własnej słabości, przestrzegł rozmówca gazety watykańskiej. Według niego kłopot obecnego okresu polega na tym, że „maseczki przeszkadzają nam widzieć nie tylko innych, ale też samych siebie w lustrze”, a tymczasem „pierwszą i największą okazją, jaką stwarza nam ten czas, jest poznanie samych siebie w naszych ograniczeniach i kruchości”. Trzecie niebezpieczeństwo – pesymizm – sprawia, że „zapominamy o tym, iż pięćdziesiąt metrów pod krzyżem jest pusty grób”, przypomniał kard. Zuppi.
Wyraził przekonanie, że odpowiedź na te pokusy jest tylko jedna: wydarzenie paschalne. Za niezwykły uznał fakt, że „tragedia ta objęła dokładnie dwanaście tygodni Wielkiego Postu i okresu wielkanocnego”. „Czymże innym stały się te tygodnie, jeśli nie strasznym «starciem między Życiem a Śmiercią»?” – zapytał włoski purpurat. Zaznaczył, że pojedynek ten można podjąć tylko, mając w sobie „mocny ładunek nadziei”. „Pandemia jeszcze się nie skończyła, ale my nie trwamy w ciągłym Wielkim Piątku ani nawet w długim zawieszeniu Wielkiej Soboty, ale mieszkamy w pustym grobie, ponieważ żyjemy w nadziei” – podkreślił kardynał.
Zwrócił uwagę, że nadzieja jest lekarstwem na wszystkie te trzy pokusy, wskazując jednocześnie, że nie może się ona ograniczać jedynie „do naszej małej przestrzeni, jednostkowej czy nawet wspólnoty chrześcijańskiej”. Aby była skuteczna, powinna być „zaraźliwa”, bardziej niż obecny wirus, gdyż nie jesteśmy sami w cierpieniu – stwierdził rozmówca „L’Osservatore Romano”. Dodał, że jest to inny wielki znak, jaki dała nam ta zaraza: przeplatanie się naszych losów. Przypomniał, że „nikt nie zbawia się sam”, podkreślając, że „zostaliśmy powołani do bycia szpitalami polowymi, a nie prywatną kliniką dla nielicznych wybranych”.
REKLAMA
Wirus zmusił nas także do wychodzenia poza nasze lenistwo, nawyki i gnuśność, na peryferie egzystencjalne, które napotkaliśmy w tych miesiącach, a nawet sami zrozumieliśmy, że jesteśmy „peryferiami” w swych słabościach. I z tych peryferii, do których dotarliśmy, możemy udać się na nowo w drogę do Centrum, które jest chrystologiczne – podkreślił kardynał.
Przypomniał, że wszystkie kryzysy w dziejach rodziły i przyspieszały głębokie zmiany i również ten nie zakończy się inaczej. Jako przykład wymienił technikę cyfrową, która zmienia pracę, czas wolny i stosunki międzyludzkie. Zmieni też, a właściwie już zmienia duszpasterstwo – uważa hierarcha, wskazując na znacznie wyższe niż dotychczasowe uczęszczanie do kościołów liczby kontaktów, mszy i katechez on-line. „Jest wielu nowych ludzi, wiele powrotów” – podsumował arcybiskup Bolonii.
Zwrócił uwagę, że środki te w istocie stały się wielkim narzędziem dzielenia się, które ukazało nam świat potrzebujący Słowa, rozleglejszy od naszych granic i wielu księży ma tego świadomość. „Uczmy się także korzystania z tych środków a nie być wykorzystywanymi przez nie” – zaapelował.
Kardynał zauważył ponadto, że zachowanie odległości i izolacja ożywiły potrzebę kontaktu i braterstwa. „Zrozumieliśmy wszyscy: kapłani i świeccy, jak wielkie znaczenie ma braterstwo rodziny Bożej. «Kościół domowy» to taki, który przez wspólnotę tworzy sprawowanie sakramentów, posługi, charyzmaty, zbliża na nowo do siebie duszpasterzy i świeckich” – podkreślił arcybiskup Bolonii.
Wyraził przekonanie, że być może „prawdziwą zmianą, dziejącą się dziś, jest to, iż Kościół odkrywa prawdziwe życie ludzi”. Wskazał, że pokora, którą wymusił wirus, „prowadzi do zrozumienia problemów życiowych i zmusza nas do udzielenia odpowiedzi spójnych z Ewangelią”. Wiadomo, że Ewangelia odpowiada na prawdziwe życie i nie jest to tylko piękna teoria, bo wychodzi ona na spotkanie ludzkości i ją przemienia. Jest to prawdziwy sens wcielenia, które trwa w czasie – stwierdził kard. Zuppi.
REKLAMA
Zaznaczył przy tym, że aby to czynić, trzeba jednak iść na peryferie, „gdyż tam spotyka się prawdziwe życie, na które składają się cierpienie i kruchość”, w przeciwnym wypadku popada się w logikę cofania się, zamykania się w sobie, końca działalności twórczej. „Proszę popatrzeć, jak wiele kreatywności duszpasterskiej, charytatywnej, liturgicznej zrodził w tych tygodniach Duch Święty, ponieważ zostaliśmy zmuszeni do wyjścia na peryferie” – przekonywał włoski kardynał. Dodał, że obecny okres to „kairos” [właściwy czas], uczący nas rozumienia świata.
Na zakończenie przypomniał, że w najtrudniejszych dniach kwarantanny, gdy kościoły były zamknięte, poprosił księży swej archidiecezji, aby wszędzie bili w dzwony, bo jest to łatwy język i głosi nadzieję. Podziękował redakcji dziennika watykańskiego za „szukanie na świecie w czasie pandemii znaków Kościoła, który się zmienia”, dodając, że „musimy wyjść z logiki «think tanku», laboratorium, gdyż prawdziwym laboratorium jest życie”.","kg (KAI
/OR)
/Watykan",,Watykan,https://www.niedziela.pl/artykul/54657/Kard-M-M-Zuppi-ta-pandemia-juz-zmienila
Charytatywna działalność Kościoła w czasie pandemii koronawirusa,"Kościelne inicjatywy charytatywne w czasie pandemii koronawirusa od początku przede wszystkim stanowiły wsparcie dla lekarzy, dla domów pomocy społecznej i lecznic, wsparcie seniorów, samotnych i ubogich oraz bezdomnych. Pomoc dla dzieci stanowiło głownie wyjście naprzeciw wykluczeniu cyfrowemu. Pojawiły się także specjalne telefony zaufania z pomocą psychologiczną i duchową.","Kościół katolicki jest największą na świecie organizacją, zajmującą się działalnością charytatywną. Potwierdzają to m. in. opublikowane w tym roku badania wykonane na zlecenie Georgetown University w USA. Nie inaczej jest w Polsce – Kościół jest zdecydowanie największą pozarządową organizacją zaangażowaną w charytatywną działalność. Jej rzeczywiste rozmiary wymagają gruntownych badań, bo nie mówimy tylko o działalności Caritas, zakonów, diecezji czy parafii. Charytatywną pomoc niosą – również z pobudek ewangelicznych – katolicy świeccy w zakładanych przez siebie wspólnotach, fundacjach i innych organizacjach, niekoniecznie formalnie związanych z Kościołem instytucjonalnym (np. z różnych względów nie mając asystenta kościelnego), ale wprost odwołując się do katolickiej nauki społecznej. Opublikowany w 2018 r. raport przygotowany na 25-lecie Katolickiej Agencji Informacyjnej podaje, że w Polsce w ramach Kościoła katolickiego działa 835 organizacji realizujących ok. 5 tys. dzieł charytatywnych. Przy parafiach działa ok. 7 tys. organizacji charytatywnych.","Dawid Gospodarek
/Warszawa (KAI)",https://www.niedziela.pl/numer/2019/51,pomoc,https://www.niedziela.pl/artykul/54640/Charytatywna-dzialalnosc-Kosciola-w
Watykan: kard. L. A. Tagle podkreśla rolę Ducha Świętego w misyjnym zaangażowaniu Kościoła,"To Duch Święty jest prawdziwym twórcą misji Kościoła, to On pomaga rozeznawać w nowy i twórczy sposób, jak być animatorami misji w Kościołach lokalnych na pięciu kontynentach i jak głosić Ewangelię w obliczu wyzwań naszych czasów, w tym w warunkach pandemii koronawirusa. Słowa te prefekt Kongregacji Ewangelizacji Narodów kard. Luis Antonio Tagle skierował do ponad 100 dyrektorów krajowych Papieskich Dzieł Misyjnych (PDM), którzy 12 czerwca odbyli swe doroczne zgromadzenie plenarne, tym razem wyłącznie drogą internetową.","Oprócz kardynała prefekta w tym szczególnym spotkaniu online wzięli udział, zgromadzeni wraz z nim w Rzymie, abp Giampietro Dal Toso - przewodniczący PDM oraz sekretarze generalni poszczególnych: ks. Tadeusz J. Nowak OMI - PD Rozkrzewiana Wiary, ks. Fabrizio Meroni – Papieska Unia Misyjna (PUM), s. Roberta Tremarelli – PDM Dzieci (POSI), podczas gdy ks. Guy Bognon – PD św. Piotra Apostoła (POSPA), przebywający obecnie w Beninie, przesłał swą wypowiedź na piśmie; uczestniczył też odpowiedzialny za sprawy administracyjne prał. Carlo Soldateschi.","kg (KAI
/FIDES)
/Rzym",,Duch Święty,https://www.niedziela.pl/artykul/54533/Watykan-kard-L-A-Tagle-podkresla-role
Kapucyn posługujący wśród chorych z koronawirusem: osoby konsekrowane mają światu coś do zaoferowania,"Posługujący w Domu Pomocy Społecznej w Stalowej Woli, br. Łukasz Wasiljew OFMCap, opublikował świadectwo o pobycie wśród chorych z koronawirusem. - Osoby konsekrowane mają jednak jeszcze światu coś konkretnego do zaoferowania. Oczywiście jeżeli tylko żyją tą wiarą do jakiej zostały wezwane i szukają woli Bożej w otaczającym ich świecie - podkreślił na stronie www.kapucyni.pl.","Kapucyn wskazał, że choć dla wielu zakony są już tylko reliktem przeszłości, to praca w Stalowej Woli uświadomiła mu, że ich konkretną propozycją dla współczesnego świata w trudnym czasie pandemii stała się bardzo gorliwa posługa. Zwłaszcza w tych Domach Pomocy Społecznej i szpitalach jednoimiennych w całej Polsce, gdzie zatrudniony personel był kierowany na kwarantannę lub też z różnych powodów rezygnował z pracy z zarażonymi koronawirusem.
Zauważył przy tym, że swoją posługę zaczynał wtedy, gdy z chorymi na COVID-19 w Polsce pracowało już blisko 300 sióstr zakonnych i około 150 braci. - Tutaj dochodzimy do sedna i głównego motywu naszego działania. Powołania, a nawet nie tyle powołania, ile raczej szczerej woli oddania swojego życia Panu Bogu, czego pierwszym wyrazem są przecież nasze śluby zakonne – wskazał.
Br. Wasiljew zaznaczył, że nie szata czyni zakonnika, ale jego serce. - Uważam także, że jako kapucyni mamy mocno wpisane gdzieś w naszym charyzmacie, aby iść z naszą posługą tam, gdzie nikt iść nie chce. Dlatego też od samego początku istnienia zakonu, bracia kapucyni posługiwali zarażonym w czasie różnych epidemii, jakie nawiedzały świat, często z narażeniem swojego życia – opisał.
Wspomniał, że kiedy po paru dniach pracy w DPS-ie stwierdzono pozytywne wyniki na obecność koronawirusa, jedna z opiekunek powiedziała, że dzięki obecności zakonników nie boi się już, że zostanie sama. - Było to dla mnie ogromnym świadectwem wiary tej kobiety, ale i potwierdzeniem od Pana Boga tego, że jesteśmy tam, gdzie być powinniśmy – przyznał.
Zakonnik ocenił, że w zasadzie w ramach pracy wśród pensjonariuszy Domu Pomocy Społecznej w Stalowej Woli powstało coś na wzór klasztoru. - Bo jak opisać miejsce takie jak dom pomocy społecznej, w którym opiekę nad pensjonariuszami sprawują niemal wyłącznie zakonnicy i zakonnice z różnych zgromadzeń, którzy mają te same obowiązki wynikające ze stanu w jakim się znajdują, kierują się tymi samymi wartościami opiekując się ludźmi i żyjąc w pewien poukładany sposób – napisał.
REKLAMA
Dodał przy tym, że struktura, którą tworzą zakony doskonale sprawdza się w takich okolicznościach. - Dlatego jestem przekonany o wielkiej wartości sposobu życia jakim kierują się wspólnoty zakonne. Jak również o tym, że Kościół, ten przez duże „K”, ma dzisiejszemu światu jeszcze coś do zaoferowania, choć niektórym może to być nie na rękę. „Bo gdzie jest twój skarb, tam będzie i serce twoje”. Dlaczego więc nie oddać swojego życia Bogu i w nim nie widzieć swojego skarbu - zakończył swoje świadectwo br. Wasiljew.
W ostatnich miesiącach bracia i ojcowie kapucyni posługiwali lub nadal posługują w Domach Pomocy Społecznej w Stalowej Woli, Czernichowie, Kaliszu i w Legnickim Polu oraz w szpitalach w Bytomiu, Kielcach i Wolicy.","luk
/Kraków (KAI)",,osoby konsekrowane,https://www.niedziela.pl/artykul/54521/Kapucyn-poslugujacy-wsrod-chorych-z
Msze św. za górników i ich rodziny w czasie pandemii,"W niedzielę, 14 czerwca br., metropolita katowicki abp Wiktor Skworc, a także biskupi pomocniczy archidiecezji katowickiej, będą sprawowali Msze św. w intencji górników, ich rodzin oraz wszystkich związanych z przemysłem górniczym w obliczu sytuacji epidemicznej w śląskich kopalniach i kryzysu związanego w rozprzestrzenianiem się Covid-19 w środowiskach górniczych na Śląsku. Msze św. zostaną odprawione w parafiach znajdujących się w pobliżu kopalń, w których na skutek występowania ognisk koronawirusa regularna praca została wstrzymana przez rząd na najbliższe trzy tygodnie.","Abp Wiktor Skworc będzie przewodniczył Mszy św. w Katedrze Chrystusa Króla w Katowicach o godz. 12.00. Bp Marek Szkudło w parafii św. Jerzego w Rydułtowach o godz. 12.00. Bp Adam Wodarczyk w parafii św. Barbary w Bieruniu Nowym o godz. 11.30. Bp Grzegorz Olszowski w parafii NMP Królowej Świata w Knurowie-Szczygłowicach o godz. 11.00.
Jak podkreśla ks. Tomasz Wojtal, rzecznik archidiecezji katowickiej, pasterze Kościoła katowickiego zawsze starali się być blisko ludzi pracy, szczególnie w sytuacji nadzwyczajnego zagrożenia zdrowia i życia. Modlitwa w intencji zażegnania zagrożenia epidemicznego w śląskich kopalniach, do której wzywa abp Skworc, jest wyrazem solidarności i duchowej łączności z wszystkimi górnikami i ich rodzinami, zwłaszcza z tymi, których bezpośrednio dotknęła epidemia Covid-19.
Przypomnijmy, że 8 maja metropolita katowicki skierował do górników specjalne słowa w związku z sytuację epidemiczną na śląskich kopalniach. Pisał wówczas: „W ostatnich dniach docierają do nas niepokojące informacje o wykrytych ogniskach zakażenia koronawirusem pośród naszych braci górników, a także ich rodzin. (…) Proszę wszystkich diecezjan o żarliwą modlitwę w intencji powrotu do zdrowia tych, którzy aktualnie doświadczają niemocy i ograniczeń wynikających z pogorszonego stanu zdrowia”.
REKLAMA
Do górników, szczególnie tych dotkniętych zakażaniem, abp Skworc napisał: „Wraz z Biskupami pomocniczymi i Waszymi parafialnymi duszpasterzami zapewniam Was o wstawienniczej modlitwie. (…) Przyjmijcie słowa – jakże aktualne w obecnej sytuacji – wygłoszone przeze mnie w zeszłym roku przy okazji Mszy św. barbórkowej: „Pamiętajcie, że nigdy nie jesteście sami. Św. Barbara, „Męczennica wieży”, zna na wskroś trudną i niebezpieczną rzeczywistość przebywania w niewielkiej zamkniętej przestrzeni. Niech jej orędownictwo Was strzeże. Zapewniam, że Kościół modli się za was nieustannie! Z serca życzę wszystkim po staropolsku i po śląsku: «Szczęść Boże!». Niech treść tego pozdrowienia będzie codziennie waszym udziałem”.
Metropolita katowicki dodał, że „W dobie zmagania się ze skutkami stanu epidemii w naszym kraju, szczególnego znaczenia w relacjach społecznych nabiera zasada solidarności, która konkretyzuje się poprzez budowanie wzajemnych więzi, gesty pomocy, przyjaźni i miłości społecznej. Dla nas chrześcijan wyjątkową formą solidarności jest również modlitewne wsparcie najbardziej potrzebujących oraz polecanie ich Bożej Opatrzności i opiece świętych Patronów”.","Biuro Prasowe Archidiecezji Katowickiej
/Katowice (KAI)",,górnicy,https://www.niedziela.pl/artykul/54465/Msze-sw-za-gornikow-i-ich-rodziny-w
Polska Miedź ma miasto większe od Warszawy,Z Marcinem Chludzińskim – prezesem KGHM Polska Miedź – rozmawiają ks. Jarosław Grabowski i Artur Stelmasiak.,"Artur Stelmasiak: KGHM Polska Miedź jest firmą globalną, bo przecież wydobywa surowce w Polsce, w Chile, ma inwestycje w Kanadzie, a swoje produkty sprzedaje np. w Chinach. Jak pandemia wpływa na tę globalną układankę?
Marcin Chludziński: Przez cały okres zagrożenia epidemiologicznego zakłady wchodzące w skład naszej grupy pracowały normalnie. Oczywiście, tam, gdzie było to możliwe, dopuszczaliśmy pracę zdalną, ale to dotyczyło tylko części pracowników zatrudnionych w centrali. Nasi pracownicy: górnicy, hutnicy i inni pracowali na 100%, za co otrzymują uczciwe wynagrodzenie. Tu nic się nie zmieniło. My natomiast uruchamialiśmy wszystkie dostępne środki, by zwiększyć bezpieczeństwo i zmniejszyć ryzyko zakażeń koronawirusem do minimum.
Jak to zrobiliście?
Zastosowaliśmy środki do odkażania, maski oraz kamery termowizyjne, dzięki którym sprawdzamy temperaturę ciała wchodzących pracowników. Ale chyba najważniejsze było ciągłe apelowanie do ludzkiej odpowiedzialności, by nie przychodzić do pracy, jeśli miało się kontakt z kimś z grupy ryzyka albo w przypadku złego samopoczucia. Pracuje u nas ponad 30 tys. ludzi i mieliśmy pojedyncze przypadki koronawirusa, ale nie doszło do masowych zakażeń. To była dla nas wojna o każdy dzień pracy, ale dzięki odpowiedzialności pracowników w I kwartale bieżącego roku utrzymaliśmy produkcję na zakładanych stabilnych poziomach.
A jak zachowywały się rynki zbytu na świecie?
Ceny miedzi są ustalane na giełdzie w Londynie, a jeśli są zawirowania w świecie finansowym i gospodarczym, to te ceny spadają na naszą niekorzyść. Na to nie mamy wpływu, ale cieszymy się, że cały czas mieliśmy i mamy rynek zbytu. Nawet jeśli były trudności w niektórych miejscach na świecie, to inni zaczęli robić zapasy miedzi, by zabezpieczyć swoją produkcję. Również w KGHM zaczęliśmy bardziej dbać o łańcuchy dostaw i dywersyfikować odbiorców.
Pandemia jest testem dla świata, ale geopolityczne zawirowania też są ważne. Coraz częściej mówi się o tym, że Chiny zostaną zablokowane przez USA. KGHM sprzedaje ok. 30% swojej miedzi do Państwa Środka. Czy poradzicie sobie bez tego rynku?
To jest geopolityka, na którą wpływu nie mamy, ale zakładamy w swojej strategii rozwoju, że świat będzie się coraz bardziej dynamicznie zmieniał. Wojny handlowe były już w 2019 r. i dlatego wcześniej staraliśmy się tak planować biznes, by mieć różne rynki zbytu. W ten sposób budujemy odporność firmy na kryzysy oraz geopolityczne napięcia.
KGHM zna chiński rynek i pewnie dlatego w czasie pandemii zaczął sprowadzać sprzęt medyczny. Dlaczego teraz jesteście za tę pomoc dla Polaków tak krytykowani?
Nasze działania były odpowiedzią na duże niedobory środków ochrony osobistej oraz sprzętu medycznego w Polsce. W czasie gdy pandemia COVID-19 szalała na świecie, staraliśmy się sprowadzić jak najwięcej masek, kombinezonów, gogli i respiratorów. Wtedy gdy na świecie toczyła się bitwa o sprzęt medyczny, jedynym rozwiązaniem było nasze skuteczne działanie. I to właśnie robiliśmy. Media opozycyjne dużo pisały o pewnych niedociągnięciach, ale przy tej skali pomocy są to tak naprawdę kwestie marginalne.
Nie mieliście przecież ze sobą w Chinach laboratorium, by sprawdzić te „słynne” maseczki. Jedyne, co można było zrobić, to weryfikować dokumenty.
Czasy były ekstremalnie trudne. Trzeba było znaleźć to, co jeszcze jest możliwe do znalezienia, i sprowadzić najszybciej jak się da do Polski. Jeśli teraz się okazuje, że jakieś partie tych materiałów są wadliwe, to dochodzimy swoich praw. Jest przy tym duża sensacja, ale my to traktujemy jako normalną sytuację handlową. Przy takich gigantycznych ilościach często się trafia jakiś wadliwy towar. W dużym biznesie to dosyć częste.
Ks. Jarosław Grabowski: We wprowadzeniu do raportu zintegrowanego KGHM, w którym Pan Prezes pisze o wyzwaniach, jako jedno z nich jest wymieniona polityka klimatyczna Unii Europejskiej. Jakim obciążeniem dla KGHM jest europejski Zielony Ład?
To pytanie, na ile możemy wpłynąć na politykę UE i projekt Zielonego Ładu. Staramy się rozmawiać na poziomie Komisji Europejskiej, poszczególnych grup i z naszymi polskimi europosłami. Tłumaczymy, że pewne regulacje powinny być wprowadzane wolniej i mniej radykalnie, bo nie są dobre dla całej transformacji energetycznej. Razem z niemiecką i szwedzką branżą miedziową wyjaśniamy problem w różnych gremiach UE.
Co konkretnie tłumaczycie?
Mówimy, że polityka europejska i polityka prowadzona przez KGHM mają wspólne cele, bo bez miedzi nie jest możliwa transformacja energetyczna. Przecież najważniejszym surowcem przy budowie farm wiatrowych jest właśnie miedź, a przy produkcji ogniw fotowoltaicznych – miedź i srebro. Bez miedzi nie będzie też elektromobilności.
Czyli – UE namawia do budowy np. farm wiatrowych i jednocześnie opodatkowuje ich produkcję.
Ale zaczyna się przebijać myślenie, że takie surowce jak miedź i srebro są nam do transformacji energetycznej niezbędne, a przemysł związany z produkcją miedzi jest odpowiedzialny jedynie za 0,4 emisji CO2 w Europie. Nadmierne obciążenia tej części przemysłu sprawią, że transformacja energetyczna będzie o wiele trudniejsza.
KGHM jest spółką akcyjną, a więc rozliczana jest głównie z zysku. Zacytuję fragment encykliki społecznej św. Jana Pawła II Centesimus annus: „Kościół uznaje pozytywną rolę zysku jako wskaźnika dobrego funkcjonowania przedsiębiorstwa (...). Jednakże zysk nie jest jedynym wskaźnikiem (...), jedynym regulatorem życia przedsiębiorstwa; obok niego należy brać pod uwagę czynniki ludzkie i moralne (...)” (n. 35). To przecież ludzie stanowią najcenniejszy majątek przedsiębiorstwa. Czy ten aspekt ludzki, moralny jest zależny od hierarchii wartości Prezesa KGHM?
REKLAMA
Staram się na co dzień słuchać ludzi, którzy są w tej firmie, bo oni mają wiedzę i doświadczenie. Jeżdżę do oddziałów, spotykam się z pracownikami, słucham ich i z nimi rozmawiam. Bardzo ważne jest dla mnie, by ludzie czuli się w pracy bezpiecznie, by wiedzieli, że za dobrą pracę w tej firmie spotka ich dobre wynagrodzenie, bo czynnik finansowy także jest jednym z wymiarów podmiotowego traktowania pracowników. Wprowadziliśmy w KGHM program wsparcia rodzin i kompetencji rodzicielskich. Każdy pracownik naszej firmy dostaje pakiet na start, gdy rodzi mu się dziecko, a w ramach programu „Godziny dla Rodziny” dajemy pracownikom możliwość wyjścia o 2 godziny wcześniej z pracy pod warunkiem, że np. zabiorą swoje dzieci na spacer. Prowadzimy też kursy podnoszące kompetencje rodzicielskie dla ojców, a także badania w szkołach, gdzie uczą się dzieci pracowników KGHM. Chcemy, by rodzice – podobnie jak samorządy – wiedzieli, jakie ich dzieci mają potrzeby, byśmy mogli wspólnie się nad nimi pochylić.
Jaka jest hierarchia wartości Prezesa KGHM? Proszę wymienić trzy najważniejsze wartości.
Bóg, rodzina i wspólnota, czyli rodacy i kraj, w którym żyjemy. Jestem dość tradycyjny w swojej wizji postrzegania rzeczywistości i myślę, że te wartości mają przełożenie na to, w jaki sposób układam relacje w biznesie. Z wiarą nie trzeba się obnosić, ale ona powinna przenikać sposób funkcjonowania na co dzień. Jeżeli mamy wizję świata, w której człowiek jest bardzo ważny, to także odpowiedzialność za wspólny biznes staje się bardziej podmiotowa. Ja jako prezes jestem przede wszystkim dla tych ludzi, którzy ciężko pracują w niebezpiecznych warunkach. Wiem doskonale, że bez pracowników KGHM po prostu nie ma tej firmy.
A.S.: Planujemy elektromobilność i transformację energetyczną, w których miedź jest niezbędna. Czy wobec tego popyt na miedź i jej ceny będą rosnąć?
Wszystkie analizy mówią, że konsumpcja miedzi wzrośnie o 30%. Chodzi przecież nie tylko o nowe technologie, ale też o budownictwo i np. wymianę sieci trakcyjnych. Jeżeli popyt rośnie, to i ceny powinny iść do góry.
Czyli KGHM jest Polsce i światu potrzebny?
Jesteśmy i będziemy potrzebni. Robimy wszystko, by produkować jak najwięcej i odpowiedzieć na światowe potrzeby.
Ks. J.G.: W raporcie pisze Pan Prezes, że w naszym kraju miedzi wystarczy na 40 lat. Czy to oznacza, że KGHM musi szukać pokładów poza Polską?
Mówimy o zasobach udokumentowanych, bo są również następne złoża, które się bada. Ubiegamy się też o następne koncesje rozwojowe i możliwość poszukiwania nowych pokładów. Proszę jednak zwrócić uwagę, że 30 lat temu twierdzono, iż można zejść tylko na głębokość 700 m, a dziś dzięki klimatyzacji jesteśmy na 1300 m pod powierzchnią ziemi. Być może za kilka lat będziemy mogli wydobywać tam, gdzie dziś nie możemy tego robić.
KGHM ma swoją kopalnię w Chile. Ojcem całego przemysłu wydobywczego w tej części Ameryki jest Polak – Ignacy Domeyko, postać o wiele bardziej znana w Chile niż w Polsce.
W Polsce Domeyko znany jest ze szkoły, gdy omawiamy romantyków; razem z Mickiewiczem spiskował on w Wilnie. Ale mało kto wie, że przez to spiskowanie musiał uciekać do Francji, gdzie skończył studia geologiczne. Później wyjechał do Chile, gdzie jest bohaterem narodowym, patronem ulic, szkół i różnych instytucji. To Domeyko udokumentował złoża miedzi oraz wielu innych surowców i dzięki niemu Chile jest największym na świecie producentem m.in. miedzi.
Czy dziś Domeyko pomaga w interesach?
Wydaje mi się, że tak, bo mamy bardzo dobre relacje z władzami Chile. Dzięki Ignacemu Domeyce chilijski przemysł ma przecież także polskie korzenie.
A.S.: Mało osób wie, że KGHM ma w Polsce podziemne miasto – większe od Warszawy. Jak wygląda ta górnicza firma?
Tunele są drążone w trzech kopalniach: Lubin, Polkowice-Sieroszowice i Rudna. To są oddzielne zakłady górnicze, ale połączone tunelami pod ziemią. W sumie mamy podziemny obszar metropolii warszawskiej, czyli stolicy z przyległymi miastami.
Nawet komunikację miejską macie.
Tak. Są specjalne autobusy, którymi górnicy są dowożeni na miejsce pracy. Jak górnik zjedzie na dół szybem, to musi czymś dojechać np. 8 km do swojego wyrobiska. Na dole są także ciężarówki, którymi transportowany jest urobek, skomplikowana instalacja elektryczna i klimatyzacja.
Klimatyzujecie wnętrze ziemi?
W niektórych miejscach schodzimy już do 1300 metrów i bez klimatyzacji byłoby tam ponad 40°C. Przy takiej temperaturze i dużej wilgotności człowiek nie mógłby pracować. Nasze kopalnie to podziemne miasto z bardzo skomplikowaną logistyką i równie skomplikowanym procesem przemysłowym. Tam, na dole, mamy serwisy maszyn i warsztaty do naprawy pojazdów, a także stację paliw, którą musimy zaopatrywać w kilka tysięcy litrów na dobę. Do tego dochodzą jeszcze tony materiałów wybuchowych.
Dlaczego urobek, który wywozicie na powierzchnię, nie przypomina w niczym miedzi?
W urobku jest 1-1,5% miedzi. Później następuje proces chemicznej flotacji, w którym uzyskujemy koncentrat z kilkunastoma procentami miedzi. W tej formie trafia on do naszej huty. Wzbogacanie rudy miedzi to proces mechanicznej przeróbki, dzięki któremu można efektywnie przetworzyć wydobywaną rudę. W jego wyniku otrzymujemy koncentrat o takiej zawartości miedzi, która umożliwia jego przeróbkę w hucie. Proces wzbogacania jest niezbędny, gdyż złoża eksploatowane przez KGHM w Polsce zawierają średnio tylko ok. 1,52% miedzi. Technologia zastosowana w naszych Zakładach Wzbogacania Rud umożliwia skuteczny, dochodzący nawet do 90% odzysk miedzi oraz srebra i innych pierwiastków z wydobywanego urobku. Następnie, w wyniku dość skomplikowanych procesów technologicznych, otrzymujemy miedź katodową, która spełnia najwyższe kryteria jakościowe i ilościowe. I właśnie taka miedź jest cenionym produktem na całym świecie.
A złoto i srebro?
Z wytopu miedzi zostaje szlam, z którego powstaje srebro i na koniec uzyskujemy jeszcze niewielką część złota.
Niewiele – to znaczy ile?
Niecałe trzy tony rocznie.
Ponad 600 mln zł to mało?
Pamiętajmy, że dla nas najważniejsza jest miedź. To podstawa naszego biznesu. Srebro, a już w szczególności złoto są jakże ważnym i cennym, ale jednak – dodatkiem.",Rozmawiają ks. Jarosław Grabowski i Artur Stelmasiak,https://www.niedziela.pl/numer/2020/24,wywiad,https://www.niedziela.pl/artykul/148378/nd/Polska-Miedz-ma-miasto-wieksze-od
Obserwator,"Rozumienie znaków i symboli, gestów i postaw pozwala nam świadomie i owocnie uczestniczyć we Mszy św.","SEJM
Pokerowy ruch Dobrej Zmiany
Czy wystąpienie Mateusza Morawieckiego i wotum zaufania dla jego rządu to punkt zwrotny kampanii prezydenckiej? – to się okaże. Na pewno premier zdobył parę punktów dla prezydenta Andrzeja Dudy, który – jak ujawnił szef rządu – namówił go do wystąpienia o to wotum. – Trzeba przeciąć festiwal awantur i powiedzieć: sprawdzam – miał stwierdzić prezydent. Ruch był pokerowy, bo nikt się go nie spodziewał, a najmniej opozycja. Nie zdążyła się przygotować, mogła odpowiedzieć tylko krzykami i inwektywami.
Mateusz Morawiecki musiał być pewny wyników głosowania. Za dużo mieli do stracenia – on, formacja, a i sam prezydent po takiej porażce pewnie by się nie podniósł. Ale to gdybanie, a rzeczywistość jest taka, że wysłuchaliśmy jednego z najlepszych wystąpień premiera Morawieckiego. – Jeżeli macie wystarczającą liczbę głosów, odwołajcie nas. Albo przestańcie jątrzyć, judzić, wymyślać tematy zastępcze: raz odwoływanie wicepremiera Sasina, raz ministra Szumowskiego. A zapowiadacie odwoływanie ministra Ziobry, ministra Kamińskiego – powiedział. W jego ocenie te sztuczki mają przykryć rzeczywistość. – A rzeczywistość jest taka, że wychodzimy z najgłębszego kryzysu od 30 lat. I dajcie nam działać, nie przeszkadzajcie – zaapelował do opozycji premier.
Dlaczego w ogóle premier Morawiecki poprosił Sejm o udzielenie wotum zaufania swojemu rządowi? Zawsze udzielenie go wzmacnia proszącego, a w tym przypadku chodziło także o pokazanie w kontekście kampanii wyborczej, że prawica jest silna, zwarta i gotowa, i jest w stanie rządzić państwem w trudnej – wywołanej koronawirusem i jego następstwami – sytuacji. W poprzedniej kadencji stabilność rządu przyciągała do PiS wyborców także odległych od prawicy – zwraca uwagę dr hab. Rafał Chwedoruk z Uniwersytetu Warszawskiego. Odegrało to też rolę w początkach pandemii: notowania prezydenta Dudy i rządu poszły w górę. Ludzie im zaufali. Czy w wyborach 28 czerwca też zaufają? W tych wyborach nie będzie przecież chodziło jedynie o dalsze rządy Andrzeja Dudy.
REKLAMA
Wojciech Dudkiewicz
POSTĘPY POSTĘPU
Coraz mniej wolności
W Europie jest coraz mniej wolności religijnej. Kryminalizacja wypowiedzi przez ustawy o mowie nienawiści uniemożliwia debaty publiczne, które są solą demokracji. Wskazuje na to Paul Coleman z ADF International – organizacji broniącej m.in. wolności religijnej – który jako skrajne tego przykłady podaje sprawy trzech pań ze Skandynawii.
W marcu Europejski Trybunał Praw Człowieka uznał za niedopuszczalny wniosek dwóch szwedzkich położnych, które odmówiły dokonywania aborcji, w związku z czym straciły możliwość pracy i otrzymywania zasiłku dla bezrobotnych. Jesienią ub.r. wszczęto śledztwo przeciwko fińskiej posłance Päivi Räsänen za wpis na Twitterze, w którym skrytykowała finansowanie z pieniędzy wiernych Kościoła luterańskiego imprezy homoseksualistów. Coleman uważa, że w Europie coraz częściej musimy wybierać między sumieniem i wartościami, w które wierzymy, a karierą. Takie sprawy, coraz bardziej powszechne w całej Europie, służą zastraszaniu i cenzurze.
W 2012 r. w swoich raportach Papieskie Stowarzyszenie Pomoc Kościołowi w Potrzebie alarmowało, że w Europie rugowanie religii odbywa się konsekwentnie, choć po cichu. Poważne zaniepokojenie budziły wtedy działania Wielkiej Brytanii, Niemiec, Holandii i Francji. Najnowszy raport wiedeńskiego Obserwatorium Nietolerancji i Dyskryminacji Chrześcijan w Europie odnotował w 2018 r. kilkaset incydentów nienawiści. Rosną liczba ataków na kościoły i siła nacisku, któremu poddawani są chrześcijanie m.in. ze strony homoseksualistów. Ellen Fantini z Obserwatorium alarmuje, że coraz więcej firm prowadzonych przez chrześcijan popada w ruinę finansową, chrześcijanie są zmuszani do wyboru między wiarą a wykonywaniem zawodu; wnioski o azyl składane przez chrześcijańskich uchodźców są arbitralnie odrzucane, a prawo rodziców do wychowywania dzieci jest uniemożliwiane przez nadmierną ingerencję rządów.
REKLAMA
Julian Kostrzewa
SŁOWACJA
Kościół żyje
Greckokatolicki arcybiskup Cyril Vasiľ potępił ostatnie nasilone ataki na wiarę i religię w mediach. – Od czasu gdy nowy centroprawicowy rząd objął w marcu władzę w Bratysławie, w komentarzach ostrzega się przed reżimem „chrześcijańskich ajatollahów” i próbą przejęcia władzy przez katolików – powiedział w kazaniu w Michalovcach we wschodniej Słowacji. Przypomniał, że ataki przybrały na sile, gdy słowacki Kościół starał się o wolną od pracy niedzielę. Przeciwnicy tej inicjatywy wezwanie do wprowadzenia wolnej niedzieli uznali za sygnał do wojny kulturowej. Arcybiskup Vasiľ bronił szczególnie atakowanego ministra zdrowia Marka Krajčíego, ewangelika. – Krajčí nie kryje swoich przekonań religijnych, dlatego obrzucano go najbardziej obraźliwymi i absurdalnymi wyzwiskami – powiedział arcybiskup. W pewnym sensie – przyznał jednak – jest to dobry znak, bo zaświadcza, że Kościół na Słowacji żyje.
Arcybiskup Vasiľ został mianowany administratorem greckokatolickiej eparchii Koszyce, którą ma zarządzać do czasu wyjaśnienia zarzutów wobec jej zwierzchnika bp. Milana Chautura CSsR.
w.d.
KATOLICY – ANGLIKANIE
Razem o etyce
Pod koniec roku ma się ukazać wspólna deklaracja o tym, jak we wspólnocie Kościół lokalny i powszechny rozeznaje sprawiedliwe nauczanie etyczne. Dokument przygotowuje Międzynarodowa Komisja Anglikańsko-Rzymskokatolicka (ARCIC), która obradowała zdalnie w połowie maja z udziałem przedstawicieli obu Kościołów z Australii, Kanady, Nowej Zelandii, ze Stanów Zjednoczonych, z Karaibów i Europy. Komisja winna się jeszcze zebrać dwa razy do końca roku. Jest to trzecia faza dialogu katolicko-anglikańskiego, rozpoczęta w 2011 r. Temat wspólnoty podjęto już we wspólnej deklaracji Kroczyć razem drogą z maja 2017 r. Niedawno zakończone wirtualne spotkanie ARCIC pokazuje, że dialog teologiczny katolicko-anglikański się rozwija, a jeszcze jednym przykładem dobrych stosunków ekumenicznych między tymi wyznaniami jest wypożyczenie zakrwawionej tuniki św. Tomasza Becketa, przechowywanej w Rzymie, do prymasowskiej katedry anglikańskiej w Canterbury pod koniec br. w związku z obchodami 850. rocznicy jego męczeńskiej śmierci w grudniu 1170 r. w Canterbury.
REKLAMA
j.k.
DEKRET TRUMPA
Na rzecz wolności
USA zwiększą wsparcie dla wysiłków na rzecz wolności religijnej – przewiduje dekret podpisany przez prezydenta Donalda Trumpa. Pomoc ma objąć wszystkich prześladowanych za wiarę na świecie. Sekretarz stanu i inni wysocy urzędnicy mają uczynić z wolności religijnej priorytet w ich pracy. Na programy ochrony wspólnot religijnych USA przeznaczą co najmniej 50 mln dol. rocznie. Państwo ma przeprowadzić szkolenia w zakresie wolności religii dla dyplomatów i upoważnić ich do poruszania tej tematyki w rozmowach z dyplomacją innych krajów.
w.d.
PAPIEŻ DO POLAKÓW
Dziękujcie Bogu
Do dziękowania Bogu za dar Ducha Świętego, który ożywia entuzjazm wiary i czyni świadkami radości tych, którzy starają się żyć w świetle Chrystusa Zmartwychwstałego, wezwał młodych Franciszek. Swoje słowa – wypowiedziane podczas audiencji ogólnej transmitowanej przez media watykańskie z biblioteki Pałacu Apostolskiego – skierował szczególnie do uczestników XXIV Spotkania Lednickiego, które w tym roku ma charakter głównie wirtualny. Papież zachęcał młodzież Lednicy, by przyjęła motto patrona tych spotkań, św. Jana Pawła II: Totus Tuus, za swoje, i by całkowicie zawierzyła siebie Chrystusowi i Jego Matce.
j.k.
WATYKAN
Bardziej przezroczyści
Stolica Apostolska wprowadza w życie nowy kodeks kontraktów i zamówień publicznych. To owoc 4 lat pracy różnych watykańskich dykasterii. Celem są polepszenie zarządzania zasobami, racjonalizacja wydatków i ograniczenie ryzyka korupcji. Podpisany przez Franciszka dokument ma formę motu proprio – listu papieskiego o charakterze dekretu. Z nowych norm wynika, że wszystkie przedsiębiorstwa, firmy stające do przetargów na dostarczanie towarów, usług czy wykonanie konkretnych prac mają zagwarantowane równe traktowanie.
REKLAMA
j.k.
GRA O HONGKONG
W obronie autonomii
Biskup Declan Lang, ordynariusz angielskiej diecezji Clifton, z siedzibą w Bristolu, wezwał Wielką Brytanię do obrony wolności w Hongkongu. To reakcja na zatwierdzenie przez chiński reżim projektu ustawy o bezpieczeństwie narodowym, którą chce narzucić Hongkongowi, a co spowoduje duże ograniczanie jego autonomii. Projekt ożywił protesty w Hongkongu, które są brutalnie tłumione. Premiera Borisa Johnsona do interwencji w tej sprawie nie trzeba było namawiać. Ogłosił, że odpowiedzią Londynu będzie zdecydowana liberalizacja prawa imigracyjnego dla mieszkańców autonomii mających brytyjski paszport terytoriów zamorskich. Obecnie takie paszporty ma ok. 300 tys. mieszkańców Hongkongu, jednak ponad 2,5 mln innych ma możliwość ich otrzymania. Propozycję Johnsona odczytano jako groźbę, że jeśli Chiny nie wycofają się ze swoich planów, jest gotowy szeroko otworzyć drzwi dla mieszkańców autonomii, która jest jednym z centrów finansowych świata. Według Johnsona, prawo pobytu posiadaczy takich paszportów w Wielkiej Brytani zostanie wydłużone, otrzymają oni również prawo do podejmowania pracy, co pozwoli im w przyszłości uzyskać pełne obywatelstwo. Władze Chin brytyjskie plany nazwały obrzydliwą ingerencją w swoje sprawy wewnętrzne. Eksperci zwracają uwagę, że gdyby plan się powiódł, wskutek olbrzymiego drenażu mózgów Chiny straciłyby ogromne bogactwo i kompetencje ulokowane w tej dawnej brytyjskiej kolonii.
w.d.
BIAŁORUŚ
Trochę się boi
Co prawda wybory prezydenckie odbędą się 9 sierpnia br., ale ludzie Aleksandra Łukaszenki muszą działać już dziś. Od początku maja na Białorusi zatrzymano co najmniej 200 przeciwników władz, a 70 z nich miało trafić do aresztu. Działacze opozycji są nękani nocnymi rewizjami. Białoruskie służby wkroczyły m.in. do biura już aresztowanego popularnego blogera Siarhieja Cichanouskiego w Homlu. W jego podmiejskim domku, według niezależnych mediów, znaleziono kilkaset tysięcy dolarów. Żona opozycjonisty oświadczyła, że żyją skromnie i że te pieniądze do nich nie należą. Po aresztowaniu jej męża setki Białorusinów ustawiło się w długie kolejki w wielu miastach kraju, by wesprzeć opozycyjnych kandydatów; trwa zbieranie podpisów na listach z poparciem. Działalność opozycji trafia na podatny grunt – nastroje Białorusinów wciąż się pogarszają. Ludziom nie podobają się spadek poziomu życia, wzrost cen i brak polityki socjalnej. Teraz doszło poczucie zagrożenia bezpieczeństwa zdrowotnego związane z pandemią COVID-19.
REKLAMA
j.k.
USA
Apel kardynała
W związku z niepokojami w całym kraju prefekt watykańskiej Dykasterii ds. Integralnego Rozwoju Człowieka kard. Peter Turkson, pochodzący z Ghany, zaapelował o wyrzeczenie się przemocy oraz przebaczenie. Do protestów i zamieszek w całym kraju doszło po śmierci czarnoskórego George’a Floyda podczas akcji policji w Minneapolis. – Rasizm w każdej postaci zasługuje na potępienie, ale – dodał – demonstracje, złość i frustracja nie przywrócą życia Floydowi. W tej chwili ważne jest, by na wzór Chrystusa przebaczyć tym, którzy go zabili – stwierdził purpurat. – Myślę, że w ten sposób możemy uczcić pamięć George’a Floyda – powiedział. Amerykańscy biskupi podziękowali papieżowi Franciszkowi za wsparcie i słowa umocnienia. Co prawda niepokoje wybuchły po śmierci Floyda, ale ich głębszą przyczyną była pogarszająca się sytuacja gospodarcza. Ludzie się boją, czy w związku z epidemią COVID-19 będą mieli pracę – ocenia dr hab. Zbigniew Lewicki z UKSW. Czas jest gorący, zbliżają się wybory prezydenckie. Reelekcja Donalda Trumpa będzie zależała od stanu amerykańskiej gospodarki.
w.d.
HISZPANIA
Wszystko dla turystów
Czy lewicowe władze ukrywają rzeczywiste dane o ofiarach koronawirusa, by nie odstraszać potencjalnych turystów? Kraj ten został mocno dotknięty przez obostrzenia, które przyniosły ogromne straty w turystycznej branży. Drugi do niedawna na świecie pod względem przyjmowanych turystów zagranicznych kraj odwiedzało rocznie ok. 55 mln osób, a wpływy z turystyki stanowią aż 12% budżetu. Dane na temat ofiar podawane przez władze stale stoją jednak w dużej sprzeczności z tym, co przedstawiają wspólnoty autonomiczne kraju.
REKLAMA
j.k.
BADANIE
Sympatyczni Polacy
Kochajmy się! Nigdy sympatia Niemców do Polski nie była tak duża – wynika z badań Barometr Polska-Niemcy 2020. Niemal jedna trzecia skojarzeń Polaków z Niemcami związana jest z wojną. Hasła, które opisują Niemcy jako kraj z silną gospodarką i dobrobytem, stanowią 1/15 skojarzeń respondentów z Polski. Nieco więcej wiąże się natomiast z kulturą, turystyką oraz językiem. Po niemieckiej stronie najliczniejsza (1/3) jest właśnie ta grupa skojarzeń z Polską. Skojarzenia związane z historią oraz z przestępczością i nieporządkiem stanowią po kilka procent wszystkich. Dla Niemców Polska jest natomiast atrakcyjnym celem turystycznym, kojarzonym z pięknymi miejscami na wypoczynek. Połowa Polaków i 2/3 Niemców są zdania, że w relacjach polsko-niemieckich należy się koncentrować na teraźniejszości oraz przyszłości. Ankietowani w obu krajach, uznający stan relacji polsko-niemieckich za dobry, jako przyczynę sympatii wskazują przede wszystkim wspólne interesy gospodarcze (40% Polaków i 51% Niemców), a na drugim miejscu przywołują działania własnego rządu (29% Polaków – polskiego, 23% Niemców – niemieckiego). Z kolei największa grupa respondentów, która uznaje stosunki polsko-niemieckie za złe, obarcza winą za ten stan rzeczy polski rząd (40% po stronie polskiej, 36% – po niemieckiej) lub widzi przyczynę w różnych interesach gospodarczych (30% Polaków i 31% Niemców).
j.k.
GUS
Mniej cudzoziemców
Jedni będą zadowoleni, inni nie. Liczba cudzoziemców w Polsce spadła o ponad 220 tys. Największy spadek odnotowano wśród obywateli Ukrainy. Liczba obcokrajowców zamieszkujących Polskę w końcu 2019 r., według GUS, wyniosła 2,1 mln. Największą grupę stanowili i stanowią sąsiedzi z Ukrainy – było ich w naszym kraju ponad 1,35 mln. Jednak w marcu i kwietniu 2020 r. z Polski wyjechało prawie 940 tys. cudzoziemców, a przyjechało niemal 715 tys., co wskazuje na spadek o ponad 220 tys. osób – takie informacje można wyczytać w komunikacie straży granicznej. Największy spadek procentowy odnotowano wśród obywateli Białorusi (42%) i Rosji (26%). Największa populacja obywateli, tj. tych z Ukrainy, zmniejszyła się o ponad 11%.
REKLAMA
w.d.
WAKACJE ZA PASEM
Niełatwe lato
To będzie trudne lato dla turystyki młodzieżowej. Ze względu na epidemię kolonie i obozy dla dzieci będą organizowane w wakacje w mocno okrojonym zakresie. Uczestników będzie mniej, a organizatorzy będą musieli dostosować się do specjalnych wytycznych. Oznacza to, że wiele biur turystycznych ma przed sobą najtrudniejsze lato od dawna. Według Polskiej Izby Turystyki, w zeszłym roku w koloniach i obozach uczestniczyło blisko 1,3 mln osób, a w tym roku może to być tylko 1/3 tej liczby.
Zasady bezpieczeństwa mocno zwiększają koszty pobytu, dlatego dobrą wiadomością dla biur podróży jest to, że branża turystyczna może już korzystać z tarczy finansowej, czyli z bezpośredniej pomocy państwa dla firm. Nie została natomiast jeszcze rozstrzygnięta kwestia tzw. bonu turystycznego. Władze pracują nad nim w pocie czoła.
j.k.",,https://www.niedziela.pl/numer/2020/24,liturgia,https://www.niedziela.pl/artykul/148363/nd/Obserwator
"Skoczów: wirus w parafii, zamknięty kościół, księża na kwarantannie","Do modlitwy za zarażonych koronawirusem Covid-19, w tym za dwóch księży diecezji bielsko-żywieckiej, oraz za wszystkich, których ta choroba dotyka, wezwał bp Roman Pindel podczas wieczornego Różańca. Obecnie kwarantanną objętych jest dwóch księży pracujących w bielskiej kurii diecezjalnej oraz księża z parafii pw. św. Apostołów Piotra i Pawła w Skoczowie.","Skoczowski kościół jest zamknięty. Do 13 czerwca w skoczowskim kościele nie będą odprawiane żadne Msze św. i nabożeństwa. Jak poinformowała parafia, wszystkie zamówione intencje księża odprawiają na probostwie. Zaapelowano jednocześnie, by osoby, które od 26 maja miały kontakt z księdzem proboszczem – podczas spowiedzi, przyjęcia Komunii św. czy indywidualnej rozmowy – pilnie skontaktowały się telefonicznie z księżmi parafialnymi.","rk
/Skoczów (KAI)",https://www.niedziela.pl/numer/2020/14,koronawirus,https://www.niedziela.pl/artykul/54313/Skoczow-wirus-w-parafii-zamkniety-kosciol
Domaszno: proboszcz zachorował na Covid-19,Proboszcz parafii Matki Bożej Częstochowskiej w Domasznie w diecezji radomskiej jest chory na Covid-19. Kościół do czasu przeprowadzenia dezynfekcji będzie zamknięty.,"Burmistrz Drzewicy Janusz Reszelewski informuje, że w związku z potwierdzeniem zakażenia koronawirusem u księdza proboszcza parafii Domaszno, osoby, które miały z nim kontakt w dniach między 22 maja a 6 czerwca pilnie proszone są o kontakt z Powiatową Stacją Sanitarno-Epidemiologiczną w Opocznie. Należy zgłosić się telefonicznie lub mailowo (tel. 44 755 23 29 lub 609 318 812 lub psse.opoczno@pis.gov.pl).
Burmistrz Reszelewski apeluje do mieszkańców całej gminy o rozwagę i zaleca szczególną ostrożność, zachowywanie dystansu społecznego oraz stosowanie zalecanych środków ochrony osobistej.","rm
/Radom (KAI)",https://www.niedziela.pl/numer/2020/21,koronawirus,https://www.niedziela.pl/artykul/54298/Domaszno-proboszcz-zachorowal-na-Covid-19
Abp Stanisław Gądecki: na skutek epidemii zmienia się postać tego świata,"Współczesny człowiek wyjdzie poraniony z tej epidemii. Będzie szukał pomocy u psychologów, aby poradzić sobie ze świadomością, że pozwolił swym najbliższym umierać w osamotnieniu. Ale jeszcze bardziej będzie potrzebował kapłanów, aby go nauczyli modlitwy i nadziei - uważa abp Stanisław Gądecki. W odpowiedzi na ankietę KAI o Kościele w Polsce wobec epidemii koronawirusa przewodniczący KEP ocenia, że liczne transmisje modlitewne w Internecie dały możliwość intensywniejszego przeżywania tajemnic wiary w codzienności.","Publikujemy odpowiedź abp Stanisława Gądeckiego na ankietę KAI:
1. Czy epidemia COVID-19 pokazała/uświadomiła/ujawniła jakąś prawdę o Kościele w Polsce? Czy pokazała coś ważnego? Czy ten obraz skłania do zadowolenia czy raczej niepokoju?","tk
/Poznań (KAI)",,abp Stanisław Gądecki,https://www.niedziela.pl/artykul/54285/Abp-Stanislaw-Gadecki-na-skutek-epidemii
Kolejne zakażenia koronawirusem u redemptorystów,"Wspólnoty redemptorystów zmagają się z koronawirusem. Dotknięte są nim także niektóre parafie. Trwają próby ograniczenie skutków, a służby sanitarno-medyczne ustalają liczbę chorych, wspierają zakonników i informują odczuwających zagrożenie. Liczba zakażonych w Tuchowie wzrosła do 31, we wszystkich wspólnotach redemptorystów w kraju jest ich 43 - poinformował w poniedziałek 8 czerwca o. Mariusz Mazurkiewicz CSsR, rzecznik prasowy Prowincji Warszawskiej Redemptorystów.","Najtrudniejsza sytuacja jest w Tuchowie, w domu zakonnym i seminarium, gdzie 31 redemptorystów (na wszystkich 56) ma potwierdzony COVID-19. Na wyniki oczekuje jeszcze czterech. ""Według naszej obecnej wiedzy chore są także 3 osoby świeckie z Tuchowa. Wszyscy są w stanie lekkim lub umiarkowanym"" - informuje rzecznik.
W sumie wśród redemptorystów jest 43 chorych w 6 wspólnotach: w Braniewie, Bardzie, Kościelisku, Tuchowie, Warszawie przy ul. Pieszej i Wrocławiu. Wspólnota w Krakowie pozostaje w kwarantannie bez żadnych objawów, a w Lubaszowej k. Tuchowa na samoizolacji, także bez objawów.
Z 43 chorych zakonników na obserwacji w szpitalu jest trzech z racji wieku, współistniejących chorób lub utrzymujących się objawów.
Dla bezpieczeństwa wiernych pozostają zamknięte obsługiwane przez redemptorystów 4 kościoły: w Bardzie, Tuchowie, Warszawie przy ul. Pieszej
Pozostałe ośrodki duszpasterskie są według zaleceń służb otwarte i po dezynfekcji obsługiwane przez innych kapłanów lub przez tych redemptorystów, którzy nie mieli kontaktu z chorymi lub pozostającymi w izolacji. 11 czerwca po odkażeniu zostanie otwarty kościół w Lubaszowej.
Jak podkreśla o. Mazurkiewicz, służby sanitarne wyznaczają, kiedy i kto ma poddać się testom na obecność koronawirusa i określają długość trwania kwarantanny.
""Prosimy wiernych z naszych kościołów, którzy podejrzewają u siebie, że mogło dojść do zakażenia o kontakt z lokalną stacją sanitarno-epidemiologiczną, która określi następne kroki"" - apeluje zakonnik.
""Mamy świadomość, że sam fakt pojawienia się choroby w naszych domach sprawia, że wielu żywi głębokie obawy o zdrowie swoje i bliskich. Ubolewamy i przepraszamy wszystkich, którzy w niezamierzony sposób zostali wystawieni na możliwość zakażenia. Trwa przegląd wszystkich dotychczasowych zasad sanitarnych i potwierdzamy ich słuszność lub nakładamy nowe wewnętrzne procedury"" - dodaje redemptorysta.
REKLAMA
Władze Prowincji Warszawskiej Redemptorystów i przełożeni poszczególnych domów zakonnych współpracują z właściwymi służbami sanitarno-epidemiologicznymi. Dalsze działania i okres kwarantanny w wymienionych domach są uzależnione od decyzji powyższych służb, które monitorują rozwój sytuacji.
""Dziękujemy za słowa otuchy, wsparcie i modlitwę w tej niełatwej dla nas sytuacji. Wszystkich, a szczególnie chorych, polecamy wstawiennictwu Matki Bożej Nieustającej Pomocy"" - napisał w oświadczeniu rzecznik Prowincji Warszawskiej Redemptorystów.","omm, lk
/Tuchów (KAI)",,redemptoryści,https://www.niedziela.pl/artykul/54257/Kolejne-zakazenia-koronawirusem-u
Trwa wymiana dachu sulechowskiej fary,"Przeciekający dach sulechowskiego kościoła nie mógł dłużej czekać. Jednak nie chodzi tylko o zabezpieczenie zabytku. Remont dachu ma także inny wymiar, o czym opowiada ksiądz Andrzej Szkwarek, proboszcz parafii pw. Podwyższenia Krzyża Świętego w Sulechowie.","Wiktoria Dmytruk: - Ostatnio rozmawialiśmy o remoncie dachu, na który zbierano w parafii środki. Teraz zauważyliśmy, że prace ruszyły. Kiedy właściwie się to zaczęło?
Zobacz zdjęcia: Remont dachu fary w Sulechowie
Ksiądz Andrzej Szkwarek: - Przygotowanie do tego „wydarzenia”, bo tak trzeba byłoby to ująć, zaczęły się już w ubiegłym roku. Wtedy były podjęte pierwsze prace naprawcze, jednak nie zdały one egzaminu. Stąd decyzja pani konserwator o remoncie poszycia dachowego naszej świątyni. Nie było to łatwe. Jest to bardzo duże i kosztowne przedsięwzięcia, aczkolwiek była taka potrzeba. Woda zaczęła wlewać się do środka kościoła. Poczyniono pewne zabezpieczenia, jednak to było tylko tymczasowe.
Obecna sytuacja w Polsce i na świecie nie sprzyjała takiej decyzji. Koronawirus sprawił, że zaczęliśmy się zastanawiać, czy to podjęcie remontu będzie w ogóle realne. To tak, patrząc w wymiarze czysto ludzkim. Trzeba było rozważać, czy może w przyszłym roku, czy za dwa lata. Po dłuższym namyśle, podeszliśmy do tego z zaufaniem, że jeśli to jest sprawa Boża, to ona się ostoi. Prace na dachu rozpoczęły się 5 maja 2020. Trwają, posuwają się i liczę na to, że z Bożą pomocą zostaną zakończone pozytywnie, czy też opatrznościowo – jak kto woli to określić.
Z drugiej strony, jest też ważne przygotowanie duchowe. Ktoś może zapytać: ale co to ma wspólnego z remontem? Bardzo dużo. Zawierzyliśmy to przedsięwzięcie Matce Bożej Fatimskiej. To stało się przed podjęciem decyzji o faktycznym remoncie dachu naszej świątyni. Zaufaliśmy, że Ona patronuje, że nasze modlitwy są pomostem pomiędzy parafią a Jej wstawiennictwem. Dlatego z większym spokojem można było podjąć tę decyzję. Ponadto, patronat modlitewny podjęła nasza parafialna grupa fatimska oraz członkowie Żywego Różańca. Sam prosiłem parafian, aby podjęli się odmówienia w tej intencji jednego „Zdrowaś Mario” dziennie. To nie jest dużo, ale w perspektywie całej parafii – tworzy się szturm modlitewny.
REKLAMA
Zdaję sobie sprawę, że intencji w ostatnim czasie w Kościele jest bardzo dużo – chociażby newralgiczna sytuacja spowodowana przez COVID-19. Jednak wiemy, że modlitwa to moc ludzi wierzących, więc decyzja o remoncie dachu była podjęta również w oparciu o wymiar duchowy. Jestem ogromnie wdzięczny, że wiele osób poleca tę sprawę w swoich modlitwach.
- W związku z pracami została zamknięta część terenu przy kościele. Czy przeprowadzany remont wpływa w jakiś sposób na uczestnictwo wiernych w nabożeństwach, co już teraz w pewien sposób ograniczone jest regulacjami związanymi z pandemią?
- Jest wiadomą rzeczą, że musza być wprowadzone pewne zabezpieczenia. Firma, która wygrała przetarg, odpowiada za bezpieczeństwo swoich pracowników, ale też ludzi, którzy przychodzą do kościoła czy też przechodzą obok niego. Nie wpływa to jednak na przebywanie w świątyni, gdyż mamy sporo drzwi wejściowych. Niekoniecznie używamy wejścia głównego, ale są jeszcze pozostałe.
Przy dzisiejszych obostrzeniach związanych z koronawirusem wchodzimy i wychodzimy z kościoła w bezpiecznych odległościach. Po poluzowaniu przepisów, aktualnie może przebywać wewnątrz 85 osób.
- A czy pandemia wpływa na przeprowadzanie remontu?
- Dzięki Bożej Opatrzności i profesjonalizmie ludzi, którzy podjęli się tego zadania, w zasadzie nie było przykrych, nadzwyczajnych sytuacji, które uniemożliwiłyby prace. Nie ukrywam, że trzeba było wiele przemodlić, przemyśleć, ale i przedyskutować z różnymi osobami. Nie mogliśmy dopuścić do sytuacji, w której coś rozpoczynamy i tego nie kończymy. Otrzymałem zapewnienia, po których mogliśmy podjąć się tego wyzwania.
Prędzej czy później i tak musiało to nastąpić, gdyż są kolejne prace, które czekają. Ta wymiana dachu, właściwie, nie była jakiś czas temu w planie. W tym roku mieliśmy odnowić wnętrze świątyni, ale trzeba było to zostawić. Nie można odnawiać wnętrza, kiedy występują zacieki...
REKLAMA
- Na kiedy przewidziane jest zakończenie remontu?
- Wszystkie takie prace mają swoje umowy. Jest to zapisane, nie robimy niczego na słowo. Nad całością czuwa pani konserwator, która kontroluje przebieg. Według umowy, prace mają zakończyć się do końca czerwca tego roku. Jest to bliski termin, gdyż zakres prac obejmuje wymianę dużej powierzchni - pokrycie nawy głównej to prawie 700 m2. Na razie wszystko idzie zgodnie z planem i mamy nadzieję, że zostanie to zrealizowane.
Ktoś może powiedzieć, że nie jest to taka istotna sprawa. To prawda, że obecnie wiele osób boryka się z różnymi trudnościami, chociażby zdrowotnymi… Jednak nie zapominajmy, że takie prace, podjęte w świątyni, to także odpowiedzialność względem społeczności, użytkującej ten kościół. My jesteśmy jego spadkobiercami. My go przecież nie budowaliśmy, ale przez 7 wieków poszczególne pokolenia o dbały o ten kościół. Pamiętajmy, że nasza świątynia ma początki wraz z grodem Sulechowa. Przeobrażenia, które następowały w przeciągu 700 lat to spuścizna, jaką otrzymaliśmy w darze od ludzi wierzących tamtych wieków. Naszą odpowiedzialnością jest przekazanie tego kolejnym pokoleniom.
Jest to także wyznanie wiary – są takie sytuacje, gdy ludzie z innych parafii przychodzą i przynoszą ofiary. Mówią, że w tej świątyni byli chrzczeni, zawierali sakrament małżeństwa. Teraz mieszkają gdzie indziej, ale mają świadomość, że to było istotne na drodze ich życia. To jest nie tylko kwestia wymiany dachu. Dbanie o ten kościół ma o wiele szerszy wymiar, szczególnie duchowy. Ten kościół to nie tylko pomnik historii Sulechowa – to odpowiedź ludzi na wiarę, ich świadectwo wiary, które trwa przez lata.",Wiktoria Dmytruk,https://www.niedziela.pl/numer/2017/32,remont,https://www.niedziela.pl/artykul/54247/Trwa-wymiana-dachu-sulechowskiej-fary
Panu Bogu podoba się nasza praca. 10-lecie parafii pw. św. Jana Pawła II w Lublinie,W dn. 6 czerwca minęła 10. rocznica beatyfikacji ks. Jerzego Popiełuszki oraz 10. rocznica ustanowienia parafii pw. św. Jana Pawła II w Lublinie.,"Parafia na obrzeżach miasta, nieopodal Zalewu Zemborzyckiego, została ustanowiona przy powstającym tam Centrum Jana Pawła II. Idea wzniesienia centrum jako wotum wdzięczności społeczności miasta za dar Papieża - Polaka, to pomysł śp. abp. Józefa Życińskiego. Jedną z części składowych miała być parafia, utworzona w rozbudowującej się dzielnicy miasta. Budową zajął się ks. prał. Janusz Kiełbasa. Gdy na kościele zainstalował krzyż, rozpoczętą pracę przekazał ks. Grzegorzowi Trąbce. Dziś kościół przy ul. bp. M. Fulmana, do którego prowadzi ul. Emilii i Karola Wojtyłów, rodziców Papieża, staje się nie tylko sercem rozwijającej się parafii, ale także ważnym miejscem kultu bł. ks. Jerzego Popiełuszki i św. Jana Pawła II.
W uroczystość Trójcy Świętej wspólnota parafialna pod przewodnictwem abp. Stanisława Budzika dziękowała Bogu za 10 lat istnienia parafii i za wspólnotę ludzi, których to dzieło zjednoczyło. - Ufam, że dobremu Bogu podoba się to, co robimy. Radujemy się wstawiennictwem naszych patronów, którzy błogosławią naszej pracy. Dziękujemy za ludzi o otwartych sercach, którzy podjęli ideę śp. abp. J. Życińskiego - powiedział ks. G. Trąbka. Gospodarz odczytał list gratulacyjny, jaki do wspólnoty skierował kard. Stanisław Dziwisz. Zapewniając o duchowej łączności, najbliższy współpracownik św. Jana Pawła II dziękował za to, że lubelska parafia pragnie żyć dziedzictwem Ojca Świętego i jego ponadczasowym nauczaniem.
- Parafia jest najmniejszą cząstką Kościoła. Jest środowiskiem sprawowania sakramentów, głoszenia Ewangelii, kształtowania wiary, dawania świadectwa miłości i miłosierdzia. Jest wspólnotą, która gromadzi się w kościele parafialnym wraz z pasterzem, proboszczem - wyjaśniał abp Budzik. - Dziś w tej wspólnocie dziękujemy za patrona św. Jana Pawła II w roku stulecia jego urodzin; za wzniesioną ofiarą serc i trudem rąk świątynię i za kapłanów, którzy ją zbudowali: ks. prał. J. Kiełbasę i ks. G. Trąbkę; za to, że podejmowane tu inicjatywy duszpasterskie czynią to miejsce ważnym ośrodkiem kultu św. Jana Pawła II - wyliczał Pasterz.
Podczas rocznicowej Liturgii wspólnota dziękowała Bogu także za rodziców św. Jana Pawła II: Emilię i Karola Wojtyłów, których proces beatyfikacyjny rozpoczął się 7 maja. Wspominając ofiarę życia Edmunda Wojtyły, lekarza i brata papieża, zgromadzeni modlili się w intencji lekarzy i służb medycznych walczących z pandemią koronawirusa w naszym rejonie. Podziękowania zostały złożone na ręce prof. Krzysztofa Tomasiewicza, kierownika Kliniki Chorób Zakaźnych w Samodzielnym Publicznym Szpitalu Klinicznym nr 1 w Lublinie, który wraz z zespołem pracuje nad powstaniem leku na COVID-19.",(buk),,św. Charbel,https://www.niedziela.pl/artykul/54239/Panu-Bogu-podoba-sie-nasza-praca-10-lecie
Spragnionych napoić,"Trwająca wciąż epidemia COVID-19 uświadamia nam, jak bardzo ważną rolę w zachowaniu zdrowia odgrywają: higiena, częste mycie rąk i właściwe nawadnianie organizmu. Tymczasem szacuje się, że ok. 2 mld ludzi na świecie nie ma dostępu do czystej wody pitnej.","W wielu krajach woda staje się dobrem rzadkim i coraz trudniej dostępnym. Najbardziej dramatyczna jest sytuacja w rejonie afrykańskiego Sahelu. Mauretania, Mali, Burkina Faso, Niger, Czad czy Sudan od lat doświadczają morderczej suszy; wysychają rzeki i strumienie, usychają rośliny i drzewa, giną pozbawione dostępu do wodopojów zwierzęta. Ludzie dziesiątkowani są przez liczne choroby zakaźne. Uprawianie ziemi czy hodowla zwierząt stają się niemożliwe.
Woda źródłem życia
W tej sytuacji rozszerza się prawdziwa epidemia głodu. Gdy przemierzałem bezdroża Mali, Burkina Faso i Nigru, widziałem wiele mostów, pod którymi od dawna już nie płynie woda, i puste płytkie studnie, które nikomu nie służą. By dostać się do wody, potrzebne są głębokie, kosztowne odwierty, na które nie stać ubogich mieszkańców.
Nie lepiej jest w strefie równikowych obszarów bagiennych, w których aż roi się od najgroźniejszych bakterii. Temperatura nigdy niewysychających afrykańskich brudnych bajor sprzyja rozwojowi wszelkich chorób zakaźnych. Żaden człowiek – nawet zwierzęta – nie powinien mieć kontaktu z zalegającą w nich wodą. Tymczasem dzieci, szukając ochłody, taplają się w błocie, myją i kąpią w płytkich, cuchnących sadzawkach, a nawet piją z nich wodę.
Budujemy studnie
REKLAMA
W ramach walki z trądem, we wszelkiej jego postaci, Fundacja Polska Raoula Follereau we współpracy z misjonarzami od kilkunastu lat wspiera budowę studni w Afryce. Realizacja każdego odwiertu jest poprzedzana badaniami geologicznymi, które pozwalają dokładnie określić, gdzie należy wykonać odwiert. Koszt jednej studni, która zwykle służy kilkuset osobom, wynosi 5-10 tys. euro. Czasem znacznie więcej. Zależy to od głębokości odwiertu, warunków geologicznych oraz instalowanej infrastruktury. W ciągu ostatnich 10 lat wybudowaliśmy w Afryce już kilkanaście studni. Każda była uroczyście poświęcona. Część z nich otrzymała imiona. Dla przykładu w Burkina Faso mamy już studnie im. o. Mariusza Ratajczyka CP i dh. Kamila Kulczyckiego. Wkrótce zakończy się realizacja odwiertu „Kardynał Wyszyński”. W Kamerunie nasze misjonarki zbudowały studnię im. Małej Ani z Zielonki oraz studnię „Święty Maksymilian”. Na Madagaskarze powstały odwierty „Ojciec Jan Beyzym” oraz „Polonia”. Wkrótce mieszkańcy czerwonej wyspy będą pić wodę z nowego ujęcia „Święty Józef”.
Każdy może pomóc
Studnia odgrywa ważną rolę w lokalnej społeczności. Staje się centralnym punktem wioski, miejscem spotkań, a czasem miejscem wspólnej modlitwy. Przy jednej z naszych studni w Burkina Faso powstała szkoła. Przy ukończonej na początku tego roku studni „Marianna” na północy Wybrzeża Kości Słoniowej buduje się natomiast kościół. Zdajemy sobie sprawę, że nie jesteśmy w stanie odpowiedzieć nawet na najpilniejsze potrzeby, ale kolejna nowa studnia to źródło życia dla kilkuset osób. Dlatego kontynuujemy nasze dzieło. Nowe projekty czekają na realizację. Każdy z nas może mieć w tym udział. Więcej na stronie: follereau.org .
Fundacja Polska Raoula Follereau
Numer konta: 87 1240 1082 1111 0000 0387 2932, z dopiskiem: „Woda dla Afryki”.",Kazimierz Szałata,https://www.niedziela.pl/numer/2020/23,Afryka,https://www.niedziela.pl/artykul/148293/nd/Spragnionych-napoic
Pandemią przez świat,"O pandemii będziemy opowiadać jeszcze długo. Czy zamknięcie w domach nas zmieniło? O tym, jak to wyglądało w różnych zakątkach świata, można przeczytać poniżej...","Bezdomni z Jaworzna zamiast udać się na zaplanowaną pielgrzymkę pieszą do Ziemi Świętej – okrążali teren ogrodu i kościoła kilkaset razy dziennie. Użytkownicy mediów społecznościowych podejmują kolejne wyzwania: rapują, polecają dobre filmy, nagrywają filmiki. Artyści wspólnie śpiewają niezapomniane songi. A jak w dobie koronawirusa radzą sobie zwyczajni zjadacze chleba? Zapytałam o to kilka osób z różnych części świata – od górskiej wioski, przez centralne Włochy, po kongijski busz. Od studentki, przez wielodzietną rodzinę, po seniorkę.
Studentka
Decyzję musiała podjąć w momencie. O zamknięciu polskich granic dowiedziała się w nocy, kiedy była jeszcze w pracy w angielskim Hull, gdzie studiuje marketing. – Wia?zało sie? to z natychmiastowym kupieniem biletu do Berlina, skąd później odebrał mnie tata – opowiada Alicja. – Z zostawieniem uczelni, poinformowaniem szefa i kolez˙anek, z˙e od następnego dnia nie be?dzie mnie w pracy, a chłopaka – z˙e nie wiem, kiedy zno´w sie? zobaczymy. Była to dla mnie bardzo stresuja?ca decyzja. Czułam, że muszę albo zostawić moje dotychczasowe z˙ycie i plany i wro´cic´ do Polski, albo wyjechać stamtąd z jedna? tylko walizka? i nadzieją, z˙e wszystko jakos´ sie? ułoz˙y i znów będę mogła być w Hull...",Karolina Mysłek,https://www.niedziela.pl/numer/2020/23,,https://www.niedziela.pl/artykul/148283/nd/Pandemia-przez-swiat
Prawdziwe spotkania dokonują się w realu,O duszpasterstwie młodzieży i roli mediów w procesie ewangelizacji z nowo mianowanym biskupem pomocniczym diecezji siedleckiej Grzegorzem Suchodolskim rozmawia ks. Marcin Gołębiewski.,"Ks. Marcin Gołębiewski: Zawołanie Księdza Biskupa: „Głosić Jezusa Chrystusa” to niejako odpowiedź na nakaz misyjny Jezusa, który przekazał Apostołom. W jaki sposób realizować go we współczesnym świecie?
Bp Grzegorz Suchodolski: W czasie Światowych Dni Młodzieży w Rio de Janeiro i Krakowie Ojciec Święty Franciszek wielokrotnie powtarzał, że „pora już zejść z kanapy i założyć buty wyczynowe”, gdyż uczeń Jezusa jest uczniem misjonarzem. W tych słowach papieża wybrzmiewają cała istota Chrystusowego mandatu: „Idźcie na cały świat i nauczajcie wszystkie narody”, oraz bliskie mi przesłanie św. Jana Pawła II, który przekazując młodym krzyż Roku Świętego, powiedział: „Nieście go na cały świat jako znak miłości Pana Jezusa do ludzkości i głoście wszystkim, że tylko w Jezusie umarłym i zmartwychwstałym jest zbawienie i odkupienie”. To właśnie te słowa stały się inspiracją do wyboru hasła mojego biskupiego posługiwania. Przyjmując je jako program, jestem świadom, że Ten, którego mam głosić, to Chrystus Umarły i Zmartwychwstały. A głoszenie to czerpie swoją moc z daru Ducha Świętego, który gromadzi w jedną wspólnotę wszystkich ochrzczonych. Dzieło Światowych Dni Młodzieży pokazuje, że przepowiadanie jest bardziej skuteczne, kiedy biskupi mówią jednym głosem, kiedy zebrani są razem „na tym samym miejscu” i „trwają jednomyślnie na modlitwie”. Wierni oczekują dziś w przepowiadaniu świadectwa Kościoła niepodzielonego i rozmodlonego.
Przez 20 lat był Ksiądz Biskup dyrektorem Krajowego Biura Organizacyjnego Światowych Dni Młodzieży, ma zatem bogate doświadczenie pracy z młodzieżą. Jakie wyzwania stoją przed Kościołem w Polsce, gdy chodzi o duszpasterstwo młodzieży?
Dla wielu młodych Kościół jest dziś zbyt odległą instytucją, często komunikującą się niezrozumiałym i archaicznym dla nich językiem. Wielu z nich nie prowadzi żadnego życia duchowego, nie modli się, nie czyta Pisma Świętego i nie praktykuje. Środowiska szkolne, mimo katechezy, medialne i koleżeńskie nie dają na co dzień obrazu Kościoła jako życzliwej wspólnoty potrzebnej młodemu człowiekowi do realizacji jego marzeń i planów. Dlatego jednym z wyzwań stojących przed duszpasterstwem młodzieży jest przybliżenie młodym Kościoła, w pewnym sensie ocieplenie jego wizerunku, zaproponowanie w parafiach swoistego rodzaju przestrzeni – oratoriów, gdzie młodzi będą mogli się poczuć gospodarzami powierzonego im miejsca, gdzie przez bycie razem będą się uczyli przeżywania wiary we wspólnocie. Światowe Dni Młodzieży pokazały, że należy odważnie powierzać im odpowiedzialność, tzn. nie traktować ich tylko jako biernych odbiorców, przedmiot duszpasterstwa, ale ufać im i czynić ich podmiotem eklezjalnych działań. Dopiero na takiej płaszczyźnie zasiew słowa i ewangeliczne przepowiadanie znajdą żyzny grunt do pogłębiania wiary i jej płodnego owocowania.
Zadaniem pasterzy jest towarzyszyć młodym ludziom. Czego Kościół i jego pasterze mogą się nauczyć od młodzieży?
Tym, co zawsze mnie ujmowało, była autentyczność młodych. Oni nie lubią masek. I w tym wymiarze prostota Ewangelii jest najkrótszą drogą do ich serca. W towarzyszeniu młodym warto się nauczyć przepowiadania ich językiem – prostym i bezpośrednim. Nie spotka młodych ten, kto w przepowiadaniu język Ewangelii zamieni na język traktatu teologicznego. I nie chodzi o to, by używać ich slangu i odejść od poprawnej polszczyzny. Jeśli jednak przepowiadanie ma być owocne, to na płaszczyźnie języka przekazu trzeba wiele zrobić. Rok temu wziąłem udział w obronie pracy doktorskiej, której temat dotyczył języka Światowych Dni Młodzieży. Promotor pytał doktoranta, czy dziś można jeszcze rozpoczynać przemówienie do młodych zwrotem: „Drodzy młodzi przyjaciele”. Wywołany na koniec obrony do tablicy powiedziałem, że ewolucja papieskich przemówień na ostatnich spotkaniach pokazuje, iż nie jest ważne to, „jak” zaczniemy, ale „kiedy” skończymy. Młodzież lubi krótko i konkretnie.
REKLAMA
Fenomen Światowych Dni Młodzieży jest związany z postacią św. Jana Pawła II. Został Ksiądz mianowany biskupem w roku 100. urodzin papieża Polaka. Jak jego osoba wpłynęła na życie Księdza Biskupa?
Pełnia kapłaństwa to zawsze niezasłużony dar, którego źródłem jest sam Bóg. Bóg jednak działa przez ludzi. Z pewnością w moim przypadku św. Jan Paweł II odegrał rolę pierwszorzędną. Jako licealista byłem na pl. Zwycięstwa i całym sercem przyjąłem jako własne jego pamiętne wołanie: „Niech zstąpi Duch Twój”. Na samo kapłaństwo i wstąpienie do seminarium zdecydowałem się w roku zamachu na niego. Lata seminaryjne były duchowym towarzyszeniem pierwszym spotkaniom Jana Pawła II z młodymi całego świata. Studia w Rzymie to już fizyczna bliskość i obecność przy nim jako Piotrze, a ponad 20-letnia posługa w dziele Światowych Dni Młodzieży to uczenie się u jego boku Kościoła powszechnego, który żyje i urzeczywistnia się w Kościołach lokalnych. Przez wiele lat dane mi też było być stróżem znaków Światowych Dni Młodzieży, krzyża i ikony Salus Populi Romani, które św. Jan Paweł II powierzył młodym. Dzisiaj, w 100. rocznicę jego urodzin, chciałbym razem z tymi, którzy mi towarzyszyli przez lata, podjąć na nowo ten duchowy testament i nieść te znaki, głosząc, że tylko w Jezusie Umarłym i Zmartwychwstałym jest zbawienie i odkupienie.
Współczesne głoszenie Ewangelii dokonuje się również za pomocą mediów. Czas epidemii COVID-19 wyraźnie to pokazał. Jakie widzi Ksiądz Biskup szanse, a jakie zagrożenia w dziele ewangelizacji w wirtualnym świecie?
Osobiście w przepowiadaniu najlepiej czuję się na ambonie. Doceniam jednak wysiłek tych, którzy nie boją się współczesnych areopagów. Można się zastanawiać, kiedy asystencja Ducha Świętego jest bardziej skuteczna. Oczywiście, od mediów ani tradycyjnych, ani tych nowoczesnych nie uciekniemy. Sam od wielu lat prowadzę swoje profile na Facebooku i Twitterze. Są to ważne, choć pomocnicze narzędzia ewangelizacji, dzięki którym promujemy pewne treści i tworzymy społeczności. Łaska jednak nie przechodzi przez światłowody. Prawdziwe spotkania dokonują się w realu. Wychodząc z epidemii, powinniśmy o tym jeszcze bardziej pamiętać. Media są czwartą władzą, ale nie ósmym sakramentem.
Znaczącym medium w Polsce jest Tygodnik Katolicki Niedziela. Ma Ekscelencja jakieś doświadczenia współpracy z naszym tygodnikiem?
Gdy organizowałem Światowe Dni Młodzieży, niejeden raz byłem w redakcji Niedzieli, gdzie spotykałem się z ks. inf. Ireneuszem Skubisiem, by omawiać warunki współpracy. Pamiętam, że np. w czasie lotów do Toronto młodzi pielgrzymi otrzymywali specjalne numery Niedzieli na pokładzie samolotów. Chętnie sięgałem też do Niedzieli Młodych.
Czego możemy życzyć Księdzu Biskupowi na progu pasterskiej posługi?
Pokory, roztropności i wierności, bym nigdy nie zapomniał, że pierwszym i największym głosicielem Ewangelii jest sam Jezus.",Z bp. Grzegorzem Suchodolskim rozmawia ks. Marcin Gołębiewski,https://www.niedziela.pl/numer/2020/23,,https://www.niedziela.pl/artykul/148281/nd/Prawdziwe-spotkania-dokonuja-sie-w-realu
Św. Piotr w rusztowaniach,O pracach restauratorskich w Bazylice Watykańskiej z architektem Lucą Virgiliem rozmawia Włodzimierz Rędzioch.,"Renowacja stulecia
Bazylika św. Piotra z jej gigantyczną kopułą jest symbolem Rzymu, papiestwa i Kościoła katolickiego, a równocześnie symbolem ludzkiego geniuszu.
Gdy papież Paweł III zlecił Michałowi Aniołowi przygotowanie projektu nowej bazyliki, artysta miał już 72 lata i nie myślał o żadnym większym przedsięwzięciu. W końcu przystał na papieską propozycję, postawił jednak dwa warunki: odmówił wynagrodzenia za pracę, gdyż dzieło swe chciał przeznaczyć „na chwałę Boga, na cześć św. Piotra i na zbawienie swojej duszy”, oraz zażądał, by dano mu wolną rękę w projektowaniu i realizacji budowli. Genialny rzeźbiarz zaprojektował kościół na planie krzyża greckiego z trzema wielkimi absydami, na którym spoczywa gigantyczna kopuła. Jest ona osadzona na bardzo wysokim bębnie (bęben albo tambur to podstawa kopuły), który ma ważne znaczenie nie tylko architektoniczne, ale i estetyczne.
Bęben wieńczy attyka, na której wzniesiono czaszę kopuły, ale zrobił to już inny architekt – Giacomo della Porta, gdyż Michał Anioł zmarł w 1564 r. Della Porta zmienił nieco kształt kopuły – chodziło najprawdopodobniej o zmniejszenie nacisku na bazę kopuły, ale może też o względy estetyczne – by była smuklejsza.
Kopuła, tak jak jej podstawa, podzielona jest żebrami na 16 pól – w każdym z nich są 3 rzędy okien. Wieńczy ją latarnia pokryta wklęsłym dachem, na którym umieszczono pozłacaną kulę i krzyż. Cała powierzchnia czaszy została pokryta ołowianą blachą. 19 maja 1590 r. kanonicy bazyliki odprawili uroczystą Mszę św., po czym wmurowano ostatni kamień kopuły. Od tamtego roku na tle rzymskiego nieba można podziwiać wspaniały zarys gigantycznej kopuły przykrywającej grób św. Piotra na Wzgórzu Watykańskim.
Tak było do września 2019 r., kiedy to kopułę zaczęły pokrywać imponujące rusztowania – był to znak rozpoczęcia renowacji najważniejszego elementu Bazyliki Watykańskiej.
REKLAMA
Włodzimierz Rędzioch: Ostatnio spotkaliśmy się w 2017 r., gdy rozpoczynaliście renowację jednej z mniejszych kopuł Bazyliki Watykańskiej. Jak przebiegały prace renowacyjne w ciągu tych ostatnich lat?
Luca Virgilio: W latach 2017-19 dokonaliśmy renowacji dwóch mniejszych kopuł bazyliki – nad kaplicami Gregoriańską i Klementyńską.
W ostatnich miesiącach bęben centralnej kopuły bazyliki zaczął się pokrywać rusztowaniami...
Tak, 2 września 2019 r. zaczęliśmy wznoszenie rusztowań wokół tamburu głównej kopuły, i trwa ono do dziś. Prace przy tej kopule są o wiele bardziej skomplikowane i trudne z technicznego punktu widzenia. Planujemy pokryć rusztowaniami połowę bębna.
Dlaczego tylko połowę?
Postanowiliśmy podzielić prace na dwa etapy: na wschodniej połowie tamburu, która jest widoczna z placu św. Piotra, a następnie – na jego zachodniej części, tej od strony Ogrodów Watykańskich. Podyktowane jest to pragnieniem, by ludzie odwiedzający Watykan jak najszybciej mogli się cieszyć wyczyszczoną kopułą.
Jak wielka jest powierzchnia bębna, którą musicie wyczyścić?
Powierzchnia bębna to 8 tys. m2 trawertynu. Jego wysokość – 36,63 m, ale trzeba wspomnieć o jego przyporach z parami kolumn. Jego obwód liczony przy bazach kolumn wynosi 168 m, natomiast przy bazach okien – 153 m. Dla porównania chciałbym podać, że podczas poprzednich prac (2007-17) przy bocznych ścianach bazyliki (oprócz fasady) i przy dwóch mniejszych kopułach wyczyściliśmy 35 tys. m2 powierzchni trawertynu. Powierzchnia fasady to 7 tys. m2 trawertynu.
Gdy skończy się stawianie rusztowań, rozpoczną się prace restauratorskie. Na czym będą polegały?
Prace będą się koncentrować na oczyszczeniu trawertynu z różnych substancji, które w ciągu wieków odkładały się na jego porowatej powierzchni. Kolejnym etapem będzie usunięcie tych wszystkich materiałów zastosowanych w różnych epokach (np. zaprawy, cementu), aby zabezpieczyć ściany. Ale oczywiście, najważniejszym zabiegiem jest czyszczenie trawertynu – używamy w tym celu urządzenia do piaskowania (IOS). To system, który umożliwia mycie powierzchni ściany piaskiem zmieszanym z wodą pod niskim ciśnieniem i strumieniem spiralnym. W ten sposób czyszczenie jest bardzo delikatne, a brud usuwa się stopniowo, bez uszkodzenia powierzchni i z zachowaniem zabytkowej patyny. Podczas prac rozbudujemy system monitoringu statycznego kopuły – to bardzo ważne, bo musimy mieć pod ciągłą kontrolą tę najważniejszą i najbardziej delikatną część budynku.
Jak długo potrwają prace?
Planujemy 4 lata prac restauratorskich – 2 lata na każdą połowę bębna.
A co z czaszą kopuły?
Nie zostały jeszcze podjęte decyzje w tej sprawie. My, jako biuro techniczne, chcielibyśmy sprawdzić stan ram okien kopuły, ponieważ są one najbardziej wystawione na działanie czynników atmosferycznych. Ołowiane blachy pokrywające kopułę będą natomiast skontrolowane przez robotników wyspecjalizowanych w tzw. budownictwie akrobatycznym, bez montowania rusztowań.
Czy epidemia COVID-19 spowodowała przerwanie prac?
Tak, ze względu na przepisy sanitarne związane z epidemią musieliśmy przerwać prace renowacyjne na 2 miesiące – wznowiliśmy je na początku maja br.",O pracach restauratorskich w Bazylice Watykańskiej z architektem Lucą Virgiliem rozmawia Włodzimierz Rędzioch.,https://www.niedziela.pl/numer/2020/23,Watykan,https://www.niedziela.pl/artykul/148277/nd/Sw-Piotr-w-rusztowaniach
Orlen obowiązki ma polskie,"Z Danielem Obajtkiem, prezesem PKN Orlen, rozmawiają ks. Jarosław Grabowski i Artur Stelmasiak.","Ks. Jarosław Grabowski: Dlaczego Orlen rzucił się jako jedna z pierwszych firm do wsparcia walki z koronawirusem? Generalnie koncern paliwowy ma przecież inne zadania.
Daniel Obajtek: Naszym podstawowym zadaniem jest dbanie o bezpieczeństwo paliwowe Polski. Z tego zadania wywiązujemy się w 100%. Jednak firma narodowa, a jest nią Orlen, przy prowadzeniu biznesu musi też uwzględniać zadania społeczne. Tego zresztą oczekują od nas Polacy, często nasi klienci. Dlatego aktywnie zaangażowaliśmy się w walkę z pandemią. Na ten cel przeznaczamy łącznie ok. 100 mln zł. Nasza pomoc obejmuje wsparcie zarówno finansowe, jak i rzeczowe. Skierowana jest przede wszystkim do służby zdrowia i służb mundurowych, ale też pracowników i podopiecznych Domów Pomocy Społecznej. Działamy kompleksowo, a Polacy to doceniają i coraz chętniej korzystają z naszych usług. Wiedzą, że Orlen jest z nimi również w trudnych czasach.
Mało osób wie, że już po raz piąty Orlen jako jedyna polska firma znalazł się w rankingu najbardziej etycznych firm świata – The World’s Most Ethical Companies.
Jaki jest klucz do działalności etycznej w biznesie? Na pierwszym miejscu zawsze są ludzie. Aktywa można zbudować szybciej albo wolniej. Można mieć nowe pomysły, ale jeżeli nie dobierze się odpowiedniego zespołu i się go nie zmotywuje, to nie wyzwoli się chęci do pracy i realizacji ambitnych celów. Dlatego skuteczne zarządzanie to wymaganie na pierwszym miejscu od siebie. Trzeba być pracowitym człowiekiem, bo swoją postawą motywuje się innych. Pieniądze są ważne, ale dopiero jeżeli połączymy zarabianie z chęcią do pracy i pasją, to mamy sukces. Jeżeli człowiek może się w pracy spełniać i coś kreatywnie tworzyć, to potrafi pracować za pięciu innych, którzy pracują z przymusu.
Jak to wygląda w Orlenie?
Gdy przyszedłem do PKN Orlen, wyznaczyliśmy nowe kierunki rozwoju koncernu. Wdrożyliśmy m.in. Program Rozwoju Petrochemii. Po 2 latach finalizujemy budowę najnowocześniejszej bazy badawczo-rozwojowej w Europie Środkowo-Wschodniej. Ten projekt jest właśnie inwestycją w kapitał ludzki. W Polsce są świetni naukowcy na politechnikach, ale brakuje nowoczesnych baz z instalacjami pilotażowymi, gdzie osiągnięcia naukowe można testować, a później skutecznie wdrażać do przemysłu. To właśnie w takich warunkach ludzie mogą się rozwijać, opracowywać licencje i projekty bazowe. Mając własne centrum badawczo-rozwojowe, nie będziemy zależni od licencji zagranicznych. To oznacza realne oszczędności, bo koszty pozyskania takich licencji są bardzo duże. Nastąpi też wzrost konkurencyjności. Przez ostatnie 4 lata Orlen narzucił potężne tempo rozwoju, ale ten rozwój nie byłby możliwy bez inwestycji także w ludzi.
Artur Stelmasiak: A jak było wcześniej?
W przeszłości generalnie rozwiązaniem była sprzedaż majątku. Brakowało pomysłu na rozwój aktywów, zrezygnowano z ważnych inwestycji. Planowano np. sprzedaż rafinerii w Możejkach. Tłumaczono, że przynosi straty, a klimat polityczny na Litwie nie sprzyja rozwojowi biznesu. Udowodniliśmy, że można to zmienić. I to właśnie z tego kierunku uzupełnialiśmy dostawy paliw do Polski, kiedy na krajowym rynku wzrosło zapotrzebowanie na diesla w związku z ograniczeniem szarej strefy. Dzisiaj Możejki są w dobrej kondycji finansowej, są modernizowane. Zmienił się również klimat do prowadzenia biznesu na Litwie. Duża w tym zasługa prezydenta Andrzeja Dudy, który zbudował świetne relacje z prezydentem i premierem Litwy. Kiedy się prowadzi biznes za granicą, takie wsparcie jest bardzo ważne. W przeciwieństwie do poprzedników mamy pomysły na rozwój spółek z Grupy Orlen i konsekwentnie je realizujemy. Gdybyśmy nie mieli tych spółek zależnych, to nie uruchomilibyśmy w ciągu 10 dni produkcji płynu do dezynfekcji rąk, tak potrzebnego podczas pandemii COVID-19.
Ks. J.G.: Jeśli już jesteśmy przy temacie pomocy w czasie pandemii, to proszę zdradzić kulisy pomocy dla Watykanu. Jak doszło do tej akcji humanitarnej, dzięki której kard. Konrad Krajewski może rozdysponować pomoc z Polski?
W trudnych czasach warto, ale i trzeba być solidarnym, również z potrzebującymi za granicą. W tym przypadku inicjatywa należała do prezydenta Dudy, który w rozmowie z papieżem Franciszkiem dowiedział się o problemach związanych z zapewnieniem środków zabezpieczających przed pandemią. My mieliśmy zapasy środków ochrony, więc na prośbę pana prezydenta podjęliśmy decyzję o ich wysłaniu do Watykanu. Nie mogliśmy pozostać obojętni na potrzeby innych. Tym bardziej że mieliśmy możliwości, by takiej pomocy udzielić. Wysłaliśmy do Watykanu dwa tiry z maskami, kombinezonami i płynami do dezynfekcji.
A.S.: I za to Prezes Orlenu był atakowany...
Nie spodobało się to kilku politykom opozycji, w tym m.in. kandydatom na urząd prezydenta RP. Rozumiem, że opozycja ma prawo do krytyki, ale nie do rozpowszechniania nieprawdziwych informacji. Dlatego chciałbym uściślić, że to nie była pomoc wyłącznie dla Watykanu. Nasza ambasada była cały czas w kontakcie z nami i papieskim jałmużnikiem kard. Konradem Krajewskim. Znacząca część naszego transportu została przekazana najbardziej potrzebującym. Wiemy, jak trudna sytuacja była we Włoszech. Watykan też potrzebował np. płynów do dezynfekcji rąk i pomieszczeń. Kościół służy nam wszystkim, odgrywa bardzo ważną rolę społeczną i w tym trudnym czasie powinniśmy się wspierać na miarę naszych możliwości. Watykan jest też bardzo ważnym ośrodkiem naszego dziedzictwa, naszej cywilizacji.
Ks. J.G.: Czy pomoc dla Watykanu jest też promocją Polski i samego Orlenu?
Oczywiście, że tak. Przez akcje charytatywne buduje się również markę i rozpoznawalność, także za granicą. Przecież katolicy są naszymi klientami, biznesowymi partnerami, księża też tankują na Orlenie. Robienie zarzutu z tego, że się pomaga innym, w tym kontekście jest zupełnie nie na miejscu. Jesteśmy firmą, która 60% przychodów generuje poza granicami Polski i nasza społeczna odpowiedzialność biznesu nie może się ograniczać wyłącznie do krajowych inicjatyw. Pomogliśmy również potrzebującym na Litwie i trochę na Białorusi.
A.S.: Pan Prezes często mówi o budowie koncernu multienergetycznego. Orlen bardzo szybko uzyskał zgodę Komisji Europejskiej na przejęcie Grupy Energa.
To częste mówienie o budowie koncernu multienergetycznego wynika z naszych konkretnych działań. Kiedy zostałem prezesem Orlenu, zapowiadałem, że moim celem jest rozwój koncernu i budowanie jego wartości. Dążymy do tego przez inwestycje, ale również przez akwizycje. Przejęcie Grupy Energa w te działania się wpisuje. To największa tego typu transakcja w branży energetycznej w Polsce. Udało się ją zrealizować faktycznie bardzo szybko, w ok. 4 miesiące. Duży wkład ma zespół Orlenu, ale mają go również premier Mateusz Morawiecki i wicepremier Jacek Sasin, dla których wzmacnianie polskich firm jest racją stanu. Ta transakcja jest komplementarna. Aktywa Energi stanowią doskonałe uzupełnienie działalności PKN Orlen, a Orlen jako właściciel wzmacnia również Energę.
Jakie będą dalsze kroki?
Kolejne kroki w budowaniu koncernu multienergetycznego to przejęcie kapitałowe Grupy Lotos. Jak jednak podkreślam od początku, to bardzo skomplikowany proces. Na tę transakcję musimy również uzyskać zgodę Komisji Europejskiej. Negocjacje trwają już drugi rok, ale zbliżamy się do finału. W tym przypadku KE ma wątpliwości dotyczące zachowania zasad konkurencji. My z kolei uważamy, że fuzja Orlenu z Lotosem właśnie wzmocni konkurencję. Ostatnio przedstawiliśmy kolejną, poważną propozycję środków zaradczych, które w pełni adresują obawy KE w zakresie konkurencyjności rynku po transakcji. Rozumiemy, że Komisja potrzebuje więcej czasu na ich analizę, i będziemy musieli zaczekać na jej decyzję najpóźniej do 22 lipca br. Wierzę, że decyzja będzie pozytywna, bo ta fuzja będzie korzystna zarówno dla polskiej gospodarki, jak i dla całego regionu. Lotos, podobnie jak Energa, jest nam potrzebny do zdynamizowania inwestycji, zwłaszcza w nisko- i zeroemisyjne źródła energii. Ta fuzja to również szansa na optymalizację kosztów, choćby w obszarze logistyki. Połączenie poprawi także naszą pozycję negocjacyjną przy zakupie ropy naftowej, a to przełoży się na zwiększenie bezpieczeństwa paliwowego nie tylko Polski, ale również Litwy i Czech, na których terenie mamy rafinerie. Silny koncern multienergetyczny, jakim będzie PKN Orlen po połączeniu z Lotosem, jest w stanie podołać wyzwaniom wynikającym z transformacji energetycznej, którą KE traktuje jako jeden z priorytetów.
Ks. J.G.: Czy tylko od wielkości koncernu zależy jego skuteczność?
Skala jest ważna, bo duży może więcej. Kluczowe jest jednak dobre i odważne zarządzanie. W ostatnich latach dokonaliśmy dywersyfikacji dostaw ropy, ograniczając znacząco udział surowca z Rosji. Orlen zaczął też wzmacniać pozycję w Europie Środkowo-Wschodniej i stał się bardziej konkurencyjny w stosunku do innych graczy na tym rynku. Na pewno nie przysparza nam to przyjaciół, bo nie wszystkim się podoba rosnący potencjał polskiego koncernu. Dla konkurencji nasz region jest dobry do inwestycji, bo stabilnie i przewidywalnie rozwija się gospodarczo, więc obecni gracze woleliby, aby wszystko zostało po staremu. Tyle tylko że wszystkie duże firmy paliwowo-energetyczne w Europie procesy konsolidacyjne mają już za sobą. My musimy nadrabiać stracony czas – w interesie nie tylko koncernu, ale także Polski i następnych pokoleń.
A.S.: Mówi Pan o dużych inwestycjach dla Polski, które może zrealizować koncern gigant. Jakie jest obecnie największe wyzwanie?
Już teraz prowadzimy wiele inwestycji, m.in. modernizujemy rafinerie, rozwijajmy petrochemię czy obszar detaliczny, które w przyszłości przełożą się na konkretne zyski. Największym wyzwaniem dla polskiej gospodarki jest jednak zrównoważona transformacja energetyczna. Zgodnie z polityką klimatyczną UE musimy inwestować w nowoczesne aktywa energetyczne, aby zmniejszać emisję CO2. I właśnie to zadanie może zrealizować tylko duży koncern, bo przecież nie ma u nas firm, które mogłyby zainwestować np. po kilkanaście miliardów w farmy wiatrowe na morzu. Musimy komplementarnie zamykać łańcuchy wartości biznesu paliwowo-energetycznego, by mieć możliwość tworzenia miksów nowoczesnej energetyki. Budujemy koncern multienergetyczny właśnie po to, by był on stabilny i odporny na wahania w otoczeniu zewnętrznym. A będzie to możliwe, jeśli oprzemy go na kilku filarach działalności. PKN Orlen będzie oparty na wydobyciu, rafinerii i petrochemii, nowoczesnej elektroenergetyce, aż po sprzedaż detaliczną. Tak funkcjonują światowe koncerny.
Jakim elementem budowy tego koncernu jest przejęcie Grupy Energa?
Aktywa Energi stanowią doskonałe uzupełnienie dla działalności PKN Orlen. Orlen ma doświadczenie, jeśli chodzi o energetykę niskoemisyjną, w tym bloki gazowo-parowe. Energa z kolei ma największy udział zielonej energii w miksie energetycznym ze wszystkich polskich spółek energetycznych. Już dysponuje ciekawym pakietem odnawialnych źródeł energii, a z pewnością będziemy ten obszar dalej rozwijać. Nie musimy budować go od zera, a to duża wartość w biznesie. Orlen od dawna jest czwartym producentem energii elektrycznej w Polsce. Nie ma jednak rozbudowanej sieci dystrybucyjnej, którą ma Energa. Dodatkowo plany Energi dotyczące budowy bloków zasilanych gazem ziemnym w Gdańsku i Grudziądzu wpisują się w strategiczne plany PKN Orlen rozwoju aktywów energetycznych. Portfel planowanych przez nas farm wiatrowych na Bałtyku będą uzupełniać elektrownie gazowe, co pozwoli dobrze zarządzać bilansem energetycznym.
Ks. J.G.: Wytłumaczmy czytelnikom, dlaczego odnawialne źródła energii potrzebują innych źródeł. O co chodzi z tym bilansowaniem?
Na każdym morzu, więc również na Bałtyku, wiatr wieje z różną siłą i nie przez wszystkie dni w roku. Jeśli system energetyczny składałby się tylko ze źródeł odnawialnych bez możliwości magazynowania energii – a jak wiemy, te technologie dopiero się rozwijają – to niemożliwe byłoby dostosowywanie produkcji do zmiennego obciążenia odbiorców. W systemie, w którym występują źródła odnawialne – czyli takie, których produkcja energii jest zależna od siły wiatru, nasłonecznienia czy przepływu wody – muszą być elektrownie, które są w stanie zbilansować ten system dzięki temu, że można zarządzać ich produkcją. Będą one dopasowywać swą produkcję tak, aby w każdej chwili ilość energii wyprodukowanej była równa ilości energii zużytej przez odbiorców. Takie źródła regulacyjne to głównie elektrownie gazowe. Dlatego też nowe gazowe inwestycje Energi są nam potrzebne – m.in. po to, by bilansować system. W skrócie: my potrzebowaliśmy Grupy Energa do uzupełnienia naszej działalności, a ona potrzebowała nas, aby realizować inwestycje w odnawialne źródła energii.
A.S.: W czasie epidemii COVID-19 ceny za emisję CO2 znacząco spadały. Może więc do łask znów wróci węgiel, a przecież Energa jest zaangażowana w projekt elektrowni w Ostrołęce. Czy warto teraz inwestować w energetykę węglową?
Każda inwestycja musi być opłacalna biznesowo. Elektrownia w Ostrołęce powstanie, ale akurat w tym przypadku efektywniejsze i tańsze będzie oparcie się na technologii gazowej, w której my jako PKN Orlen mamy bardzo duże doświadczenie. Ostatnio złożyliśmy deklarację gotowości realizacji takiej inwestycji. Nie możemy działać w oderwaniu od realiów. Polityka klimatyczna w Europie idzie w kierunku nisko- i zeroemisyjnych źródeł energii, zmieniło się też nastawienie instytucji finansujących. Oczywiście, można funkcjonować w oderwaniu od światowych trendów i realizować inwestycje po swojemu, ale zasadnicze pytanie brzmi: kto to sfinansuje?
Czyli – na węgiel są po prostu blokady finansowe?
REKLAMA
Dokładnie tak to wygląda. Dzisiaj większość funduszy i instytucji finansowych eliminuje ze swojego portfela firmy, które mają u siebie przedsięwzięcia oparte na węglu.
Jak będzie więc wyglądała dalsza rozbudowa Ostrołęki?
Orlen jest koncernem, który ma robić biznes, ale w ramach tego biznesu ma też zabezpieczać interesy państwa. Transformacja energetyczna w Polsce to będzie długi i kosztowny proces, który można zrealizować tylko z udziałem dużych, silnych finansowo firm, mających możliwości pozyskania zewnętrznego finansowania. Aby je uzyskać, należy wybierać takie technologie, które też gwarantują zwrot z inwestycji. Zyski mogą być wykorzystywane na dalszy rozwój, który przysłuży się zarówno całej gospodarce, jak i gospodarce w regionie Polski, w którym te inwestycje będą realizowane.
Czy Orlen musi iść zgodnie z wyznaczonymi trendami politycznymi, a także tymi wytyczonymi przez instytucje finansowe?
Jeśli chcemy sprostać konkurencji na tym wymagającym rynku, to musimy iść do przodu. Niestety, świat finansowy jest tak skonstruowany, że jak ktoś u siebie w portfelu ma dużo tzw. czarnej energii z węgla, to nie uzyska kredytów na dalszy rozwój i potrzebne inwestycje. W interesie Polski jest pozyskanie środków finansowych, by przeprowadzić transformację energetyczną, a my podejmujemy to trudne wyzwanie.
Teraz pytanie w imieniu mediów drukowanych, w tym także prasy katolickiej. Dobrze, że Orlen zainicjował przejęcie Ruchu, bo ta firma sama by sobie nie poradziła. Jaka będzie strategia wobec Ruchu, który jest również naszym – Niedzieli dystrybutorem?
Przejęcie Ruchu to przede wszystkim decyzja biznesowa. Widzimy tu wiele synergii szczególnie w rozwoju sprzedaży detalicznej, ale również w obszarze logistyki. Dlatego zdecydowaliśmy się na tę inwestycję. Proces przejmowania Ruchu nie jest prosty, próbowano go zablokować na różne sposoby. Mimo tego jest on realizowany. Mamy gotową strategię biznesową rozwoju tej firmy, która przez różne działania znalazła się na skraju upadłości. Będą restrukturyzacja, inwestycje i dokapitalizowanie Ruchu, bo to, co się zadziało, trzeba zmienić i naprawić. Będziemy ten biznes rozwijać, prasa będzie obecna zarówno w kioskach Ruchu, jak i na stacjach Orlen.
Ks. J.G.: Mówił Pan Prezes wcześniej o pracowitości. A czy jest coś jeszcze, jakieś cechy, wartości, cnoty, które są potrzebne w biznesie?
Jak jest pracowitość, to jest także szacunek do wartości. Dla mnie osobiście ważna jest też wiara, bo z niej wywodzą się wszystkie wartości, którymi staram się kierować w życiu.
Wiara, pracowitość i...
Wiara, pracowitość i... chyba lojalność. Ja należę do ludzi lojalnych i tę cechę bardzo cenię u innych.
Czy zgodzi się Pan z parafrazą słów jednego z ojców naszej niepodległości, że „Orlen jest Polakiem i ma obowiązki polskie”?
Oczywiście, że ma obowiązki polskie. Jesteśmy narodową firmą, a ja zawsze powtarzam, że kapitał ma swoją narodowość. Na szczęście czasy, kiedy wmawiano nam, że kapitał nie ma narodowości, już minęły. Każdy kapitał ma narodowość i każdy chroni swój rodzimy rynek, a widać to zwłaszcza w czasach kryzysu. Popatrzmy, jak zachowują się inni, choćby Francuzi czy Niemcy.
A.S.: W trudnych dla gospodarki czasach ważną kwestią jest tani pieniądz, czyli dostępność tanich kredytów. Czy z tanim paliwem jest podobnie?
Dokładnie tak samo, bo przecież tanie paliwa obniżają koszty transportu, a to jest ważne dla gospodarki. Dlatego PKN Orlen zainicjował akcję „tanie tankowanie”. Choć wszyscy kupują ropę za tę samą cenę na światowych rynkach, to Orlen zapewnił Polakom najtańszą benzynę w Europie. W ten sposób wspieraliśmy również tych wszystkich, którzy musieli się poruszać – w tym, oczywiście, lekarzy czy służby mundurowe – w czasie, kiedy ze względów bezpieczeństwa zalecano pozostawanie w domu. Teraz akcję „tanie tankowanie” traktujemy jako nasz wkład w „odmrażanie” polskiej gospodarki. Są czasy, kiedy zarabia się więcej, ale są też czasy, gdy trzeba szczególnie chronić swój rynek. A nasz rynek to polscy przedsiębiorcy i Polacy. Poza tym im szybciej zregeneruje się gospodarka, tym szybciej także Orlen wejdzie na ścieżkę wzrostu.","Z Danielem Obajtkiem, prezesem PKN Orlen, rozmawiają ks. Jarosław Grabowski i Artur Stelmasiak",https://www.niedziela.pl/numer/2020/23,wywiad,https://www.niedziela.pl/artykul/148262/nd/Orlen-obowiazki-ma-polskie
Obserwator,Polacy nie chcą zakazu rejestracji samochodów spalinowych ani ograniczania obrotu gotówką – pokazują wyniki badania przeprowadzonego dla uważają Polacy Centrum Badań Polityki Europejskiej.,"WATYKAN
Rok „Laudato si’”
Papież Franciszek ogłosił, że najbliższe 12 miesięcy, do 24 maja przyszłego roku, Kościół poświęci refleksji nad encykliką Laudato si’, przez którą starał się – jak sam mówi – zwrócić uwagę na wołanie Ziemi i ubogich. Do włączenia się w inicjatywę obchodów Jubileuszowego Roku Laudato si’ – aby był to czas szczególnej troski o nasz wspólny dom i naszych najsłabszych braci i siostry – zachęcił wszystkich ludzi dobrej woli. Rok Laudato si’ został ogłoszony w 5. rocznicę wydania encykliki pod tym tytułem, na zakończenie tygodnia jej poświęconego. Organizacją zajmie się Dykasteria ds. Integralnego Rozwoju Człowieka. Jak podkreśla ks. Joshtrom Kureethadam, odpowiedzialny za ekologię w tej dykasterii, inicjatywy roku mają się przyczynić do ekologicznego nawrócenia. Będzie on przebiegał w kilku etapach. Pierwszy już się zakończył, a był nim Tydzień Laudato si’. – Na połowę czerwca br. planowana jest konferencja w internecie. Od 1 września do 4 października będzie Czas Stworzenia – mówi ks. Kureethadam. Punktem kulminacyjnym Roku Laudato si’ będzie międzynarodowa konferencja w maju przyszłego roku.
Ojciec Święty podkreśla, że Rok Laudato si’ będzie specjalnym czasem refleksji nad encykliką: – Zachęcam wszystkich ludzi do włączenia się w tę inicjatywę, aby zatroszczyć się o nasz wspólny dom i naszych najsłabszych braci i siostry.
– Encyklika stanowi nowy krok w nauce społecznej Kościoła i mapę drogową dla budowania bardziej sprawiedliwych społeczeństw, zdolnych do ochrony życia ludzkiego i całego stworzenia – przypomina dyrektor programowy mediów watykańskich Andrea Tornielli. Uważa on, że upamiętnienie Laudato si’ nie jest rytualnym świętem. Rok poświęcony encyklice stanowi swego rodzaju weryfikację w celu zebrania inicjatyw, doświadczeń oraz dobrych praktyk. – Są one sposobem na dzielenie się tym, co dokument ten uruchomił we wspólnotach na całym świecie. Warto się zastanowić nad jego znaczeniem dziś, gdy cały świat walczy z pandemią COVID-19 – zachęca Tornielli.
REKLAMA
Wojciech Dudkiewicz
SONDAŻE
Wybory, szybko!
Prawo i Sprawiedliwość przekonuje, że wybory prezydenckie powinny się odbyć 28 czerwca br. Według IBRiS, aż 56,6% Polaków chce, by wybory odbyły się jak najszybciej, czyli 28 czerwca. Jedynie 9% badanych uważa, że trzeba je odłożyć – do listopada albo nawet na później. W lipcu, sierpniu, we wrześniu albo w październiku chciałoby wyborów od 5,8 do 7,3% badanych.
Jak wynika z najnowszego sondażu pracowni Social Changes, w wyścigu o fotel prezydenta prowadzi Andrzej Duda – może on liczyć na poparcie 41% badanych. Serwis wskazuje, że w poprzednim badaniu wynik ten wynosił 49%. Na 2. miejscu plasuje się Rafał Trzaskowski, cieszący się poparciem 21% ankietowanych. Zanosi się na to, że Duda wygra wybory dopiero w drugiej turze. Sondaż zakłada frekwencję na poziomie 65%.
Gdyby wybory parlamentarne odbyły się w niedzielę 24 maja, wzięłoby w nich udział co najmniej 47% respondentów – wynika z sondażu IBRiS. Na PiS chce dziś głosować 40% ankietowanych, na Koalicję Obywatelską – 23%, na Koalicję Polską (PSL+Kukiz’15) – 13%. Na Lewicę zagłosowałoby 8% respondentów, a na Konfederację – 6%.
w.d.
PRACA
Bezrobocie młodych
Kryzys związany z koronawirusem sprawił, że pracę straciła jedna szósta młodych ludzi na świecie. Z badań Międzynarodowej Organizacji Pracy (MOP) wynika, że wskutek kryzysu szanse młodych na zdobycie pracy znacznie się zmniejszą. Mimo że nie ma jeszcze wystarczających danych, informacje z niektórych regionów (np. z Ameryki Północnej) każą sądzić, iż zostaną oni dotknięci bezrobociem w dużo większym stopniu niż osoby starsze. Według MOP, przed kryzysem związanym z pandemią COVID-19 bezrobocie wśród ludzi młodych wynosiło 14% i było wyższe niż przed światowym kryzysem finansowym w 2008 r. Eksperci MOP uważają, że młode osoby, które straciły pracę podczas kryzysu finansowego, wciąż nie zdołały „dogonić” swoich rówieśników, którzy w tym czasie pracowali.
REKLAMA
j.k.
NORWEGIA
Prawo do rodziców
Norweski parlament niewielką liczbą głosów uchwalił prawo, które zezwala samotnym kobietom na zapłodnienie in vitro; na testy prenatalne, które umożliwiają eliminację dzieci chorych lub o niechcianej płci; a także uprawnia kobiety do przekazywania komórek jajowych. Eksperci powołani przez diecezję Oslo nie mają wątpliwości: uchwalone prawo krzywdzi dzieci, więcej – depcze prawa dzieci, a zostało podjęte bez pogłębionej dyskusji. „Mówi się o potrzebie wyjścia naprzeciw pragnieniom ludzi oraz o prawie do świadomego wyboru przyszłego potomstwa, a przecież nikt nie ma prawa do posiadania dzieci, bo one są darem” – czytamy w dokumencie przygotowanym przez ekspertów.
j.k.
PAPIEŻ DO POLAKÓW
Niech zstąpi...
W perspektywie zbliżającej się uroczystości Pięćdziesiątnicy Franciszek wezwał do bycia uległymi na działanie Ducha Świętego, aby życie każdego było zawsze ogrzewane i rozświetlane przez miłość, którą On rozlewa w naszych sercach. – W trakcie nowenny przed uroczystością Zesłania Ducha Świętego prośmy Boskiego Pocieszyciela, żeby był obecny w nas, by przez swoje dary, jakże konieczne, pomógł nam wzrastać w wierze chrześcijańskiej – zaznaczył papież. Zachęcił też do modlitwy słowami Jana Pawła II, wypowiedzianymi w Warszawie na początku czerwca 1979 r. – W tym trudnym czasie, który przeżywa świat, módlmy się słowami: „Niech zstąpi Duch Twój i odnowi oblicze ziemi! Tej ziemi!”.
j.k.
NIEMCY
Nie po drodze
Biskup pomocniczy archidiecezji kolońskiej Dominik Schwaderlapp zawiesił – jako jedyny – uczestnictwo w drodze synodalnej, czyli trwającym procesie dialogu na temat wewnętrznych reform w Kościele w Niemczech. Powiedział, że wycofuje się z prac synodalnego forum dyskusyjnego „Życie w udanych związkach”, które zajmuje się moralnością seksualną, bo linia, którą podąża większość, ma na celu zmianę moralności seksualnej Kościoła, a „ta droga nie jest jego”. – Ujawniła się duża różnica zdań w kluczowych kwestiach. W opozycji do obecnego nauczania Kościoła większość uczestników forum podtrzymuje tezę, że z seksualnością łączą się nie tylko płodność i miłość, ale także inne wartości, takie jak pożądanie i tożsamość.
REKLAMA
Nie ma hierarchii w ramach tych wartości, które muszą być realizowane równocześnie – wyjaśnił bp Schwaderlapp. Jest on przekonany, że nauczanie Kościoła „prowadzi do wolności, miłości i szczęścia”, ale jego zdaniem, stanowisko większości uczestników forum jest, niestety, budowane na „ruchomych piaskach”. W zaplanowanej debacie nad reformami uczestniczy 230 osób – biskupów i świeckich.
w.d.
KUBA
Nowy kościół
W stolicy – Hawanie wybudowano pierwszy kościół od ponad 60 lat, czyli od czasu, gdy Fidel Castro przejął rządy na wyspie. Świątynia została poświęcona św. Janowi Pawłowi II. Na zgodę na jej wybudowanie czekano 25 lat. Fundusze pochodziły od różnych organizacji, budowę wspierało także Papieskie Stowarzyszenie Pomoc Kościołowi w Potrzebie. Na konstrukcję kościoła wykorzystano m.in. materiały, które wcześniej były użyte do wybudowania ołtarza, przy którym Mszę św. sprawował Benedykt XVI. Wewnątrz znajduje się m.in. obraz Bożego Miłosierdzia, któremu poświęcona jest tamtejsza wspólnota. Po dojściu do władzy Fidel Castro zarekwirował wszystkie dobra kościelne, a misjonarzy usunął z kraju po tym, jak wprowadził państwowy ateizm. Po upadku muru berlińskiego rozpoczął się powolny proces otwierania się Kuby na relacje z Kościołem i ze Stolicą Apostolską.
w.d.
FRANCJA
Skarb wiary
W czasie pandemii COVID-19 Francuzi przepisują Biblię. Przewodniczący Episkopatu Francji abp Éric de Moulins-Beaufort i pastor François Clavairoly, kierujący Federacją Protestancką w tym kraju, włączyli się w akcję kopiowania Biblii. To inicjatywa Francuskiego Towarzystwa Biblijnego (FTB). Aby włączyć się w tę akcję, trzeba się zarejestrować na stronie internetowej FTB i wybrać jeden ze 150 Psalmów lub 260 rozdziałów Nowego Testamentu. Następnie należy wybrany fragment Pisma własnoręcznie przepisać, można też tekst zilustrować lub udekorować. Gotowe dzieło do połowy czerwca br. należy odesłać w formie cyfrowej do organizatorów akcji. Przepisywane fragmenty zostaną zebrane w pandemiczne wydanie Biblii i opublikowane w sieci. – Biblia jest wspólnym skarbem wiary i dziedzictwem kulturowym łączącym protestantów, katolików i prawosławnych, dlatego w tym trudnym czasie chcieliśmy, by to ona stanowiła dla nas źródło nowej siły – powiedziała Valérie Duval-Poujol, baptystka, teolog, odpowiedzialna za projekt.
REKLAMA
j.k.
WENEZUELA
Lewe raporty
Według Human Rights Watch i Uniwersytetu Johnsa Hopkinsa, liczby przypadków zachorowań i zgonów wywołanych w Wenezueli przez koronawirusa mogą być tysiące razy wyższe niż te podawane oficjalnie przez rząd. Socjalistyczny rząd prezydenta Nicolása Maduro poinformował o 10 zgonach osób z COVID-19 oraz 1120 zakażeniach w kraju liczącym 30 mln mieszkańców, co w raporcie HRW i Uniwersytetu Hopkinsa określono jako absurd. – Tak niewielka liczba ofiar w kraju, w którym lekarze nie mają nawet wody do mycia rąk i system opieki zdrowotnej jest całkowicie załamany, jest niewiarygodna – ocenia dyrektor HRW José Miguel Vivanco. Prof. Kathleen Page z Uniwersytetu Hopkinsa uważa, że rząd Wenezueli poinformował, iż przeprowadził ponad 300 tys. testów, jednak stosowana w tym kraju forma badań może dawać błędne wyniki. Zakażonych może być ok. 300 tys., czyli 1% mieszkańców Wenezueli.
w.d.
ZIEMIA ŚWIĘTA
Nie ma życia
Ponowne otwarcie Bazyliki Narodzenia Pańskiego w Betlejem to nadzieja dla mieszkańców Ziemi Świętej, zarówno chrześcijan, jak i muzułmanów – ocenia o. Ibrahim Faltas, franciszkanin z Kustodii Ziemi Świętej. Świątynia była zamknięta przez prawie 3 miesiące z powodu epidemii. Nie było pielgrzymów, turystów, a Betlejem z nich żyje. – Bez turystyki, bez pielgrzymów nie ma życia. Ponad 90% mieszkańców Betlejem pracuje w turystyce – zaznacza o. Ibrahim. Przypuszcza się, że pielgrzymi, turyści pojawią się we wrześniu br.
REKLAMA
w.d.
HONGKONG
Bez autonomii
Przyjęcie przez Ogólnochińskie Zgromadzenie Przedstawicieli Ludowych (komunistyczny parlament) ustawy o bezpieczeństwie narodowym w Hongkongu oznacza początek wchłonięcia autonomicznego dotychczas regionu. Chiny nie chcą czekać do 2047 r., do którego zgodziły się utrzymać autonomię. Jak powiedział szef chińskiego parlamentu Li Zhanshu, nowe prawo utrzyma i poprawi układ „jeden kraj, dwa systemy”. Mieszkańcy autonomii mają jednak przeciwne zdanie. Ustawa zakłada, że Hongkong znajdzie się pod nadzorem chińskiego wymiaru sprawiedliwości, a chińskie sądy oraz agencje bezpieczeństwa będą mogły tam swobodnie operować. Ściganiu mają podlegać działania wywrotowe i separatystyczne, a także np. znieważanie chińskich symboli narodowych, namawianie do nieposłuszeństwa wobec Pekinu i śpiewanie wywrotowych piosenek.
Oznacza to, że Hongkong traci specjalny status, który uzyskał w 1997 r. Według umowy, Hongkong oraz nieodległe Makau miały przez następne 50 lat cieszyć się bardzo szeroką autonomią w kwestiach gospodarczych i politycznych.
j.k.
HISZPANIA
Manifest antykomunistyczny
Ponad sześćdziesięciu intelektualistów podpisało „Manifest na rzecz ruchu oporu narodowego” wymierzony w socjalistyczno-komunistyczny rząd Pedra Sáncheza. Na liście oburzonych figurują nazwiska pisarzy, publicystów i osobistości nauki. Wzywają oni rząd do dymisji; w jego miejsce powstałby rząd techniczny, który kierowałby działaniami antykryzysowymi do czasu nowych wyborów. Rząd Sáncheza oceniają jako skorumpowany i skrajnie zideologizowany, dopuszczający się ustawicznych kłamstw na temat pandemii COVID-19 i jej skutków, i całkowicie wobec niej nieudolny. Zdaniem sygnatariuszy manifestu, fatalne zarządzanie kryzysem doprowadziło Hiszpanię do niechlubnych czołowych miejsc w światowych rankingach pod względem śmiertelności, liczby zakażonych, w tym największej liczby zakażonych pracowników personelu medycznego. Intelektualiści wzywają do „pokojowego demonstrowania, oczywiście przy utrzymaniu najwyższej dyscypliny sanitarnej, aby wspólnie przyczynić się do zmian, które przywrócą nam wolność i nadzieję”.
REKLAMA
w.d.
ROSJA
Epidemia w tajdze
W Rosji odnotowywane są przypadki ucieczki przed koronawirusem do lasu. W lasach nad Pacyfikiem złapano ojca z trójką dzieci, którzy skryli się tam przed epidemią. Czworo ludzi zniknęło na początku maja br. – policji udało się ich wyśledzić po 2 tygodniach. Jeszcze w kwietniu uciekła do tajgi pięcioosobowa rodzina z obwodu swierdłowskiego. W tym samym czasie matka z dwójką synów uciekła w tajgę z Leninogorska w Tatarstanie. Uciekinierom – rodzicom grozi kara za „niewykonywanie obowiązków rodzicielskich” i umieszczenie ich dzieci w ośrodku wychowawczym.
J.K.
WENECJA
Nie będą narzekać
Burmistrz miasta – Luigi Brugnaro zachęca do odwiedzenia Wenecji. Jego zdaniem, to wyjątkowa okazja, bo co prawda turyści wracają do miasta, ale nie ma ich zbyt wielu. Jak powiedział dziennikarzom, stojąc przed Pałacem Dożów wśród gondolierów i osób zwiedzających Wenecję, trzeba nauczyć się żyć z koronawirusem; potrzebna jest cierpliwość, ale wrócić do życia trzeba. Wywodzący się z opozycyjnej centroprawicy Brugnaro wypowiadał się krytycznie o rządzie w Rzymie: – Rząd nic nie robi, ale to nawet lepiej.
Ostatnie miesiące były szczególnie trudne dla Wenecji. W listopadzie ub.r. doszło tam do powodzi, która spowodowała wielomiliardowe straty. W końcu lutego br. z powodu wybuchu epidemii COVID-19 konieczne było skrócenie karnawału. Na kilka miesięcy branża turystyczna zamarła, a miasto żyjące z turystów wyludniło się. W pierwszy weekend, gdy można już było podróżować bez ograniczeń po swoim regionie, tylko niektóre bary i restauracje się zapełniły. Władze miasta mają nadzieję, że otwierane właśnie granice regionów Włoch i całego kraju, na razie dla turystów z krajów europejskich, oznaczają przyjazd tłumów gości. Nikt z pewnością nie będzie na nich narzekał, jak jeszcze 2-3 lata temu, gdy Wenecja przyciągała rocznie 25-30 mln zagranicznych turystów. W ub.r. wprowadzono nawet opłatę dla tych, którzy przyjeżdżają na jeden dzień i nie zatrzymują się w tamtejszych hotelach i pensjonatach.
REKLAMA
Burmistrz Brugnaro tłumaczył, że ma ona na celu ograniczenie masowego napływu turystów. Teraz nic o niej nie słychać.
w.d.
FRANCJA
Postępy postępu
Tegoroczne wybory samorządowe we Francji okazały się szczególnie owocne. Merami zostali, po raz pierwszy w tym kraju, osoba transpłciowa i 19-latek, najpewniej najmłodszy we Francji urzędnik tego szczebla. 55-letnia transpłciowa Marie Cau, inżynier, została merem w liczącej 550 mieszkańców miejscowości Tilloy-lez-Marchiennes na północy kraju. Hugo Biolley, student nauk politycznych na uniwersytecie w Grenoble, został wybrany na mera liczącej ok. 450 mieszkańców miejscowości Vinzieux, położonej w departamencie Ardéchois w regionie Owernia-Rodan-Alpy, tuż przed swoimi 19. urodzinami. Rada nominowała go na mera jednogłośnie. Biolley stwierdził, że jest szczęśliwy, choć spodziewa się wielu obowiązków z powodu pandemii COVID-19. Za priorytet na najbliższe dni uznał rozdanie mieszkańcom miejscowości masek ochronnych.
w.d.
WATYKAN
Moneta z Beethovenem
W końcu czerwca br. zostaną wyemitowane nowe monety okolicznościowe. Będą to numizmaty z herbem papieża Franciszka oraz monety okolicznościowe z okazji 250. rocznicy urodzin kompozytora Ludwika van Beethovena. Popularne wśród kolekcjonerów monety z papieskim herbem będą miały nominał 2 euro, a moneta z okazji urodzin Beethovena – 5 euro. Inne monety okolicznościowe dotyczą chrztu – o wartości nominalnej 10 euro, a złota, upamiętniająca konstytucję apostolską Dei Verbum Soboru Watykańskiego II, będzie miała nominał 100 euro.
j.k.","Wojciech Dudkiewicz,
/W.D.,
/J.K.",https://www.niedziela.pl/numer/2020/23,obserwator,https://www.niedziela.pl/artykul/148258/nd/Obserwator
Franciszek na dzień misyjny: doświadczenie pandemii jest ważne także dla misji Kościoła (dokumentacja),"Na znaczenie, jakie dla misji Kościoła ma bolesne doświadczenie pandemii Covid-19 wskazał Ojciec Święty w orędziu na obchodzony w trzecią niedzielę października Światowy Dzień Misyjny. Jego hasłem są słowa zaczerpnięte z Księgi proroka Izajasza: „Oto ja, poślij mnie!” (Iz 6,8), a tym roku przypadnie on 18 października.","Oto tekst papieskiego orędzia w tłumaczeniu na język polski.
„Oto ja, poślij mnie!” (Iz 6,8)
Drodzy bracia i siostry,
Pragnę wyrazić wdzięczność Bogu za zaangażowanie, z jakim przeżywany był w całym Kościele, w październiku ubiegłego roku, Nadzwyczajny Miesiąc Misyjny. Jestem przekonany, że przyczynił się on do pobudzenia nawrócenia misyjnego w wielu wspólnotach, na drodze wskazanej przez temat: „Ochrzczeni i posłani: Kościół Chrystusa w misji na świecie”.
W tym roku, naznaczonym cierpieniami i wyzwaniami spowodowanymi przez pandemię Covid 19, to misyjne pielgrzymowanie całego Kościoła trwa nadal w świetle słowa, które znajdujemy w opisie powołania proroka Izajasza: „Oto ja, poślij mnie!” (Iz 6, 8). Jest to nieustannie nowa odpowiedź na pytanie Pana: „Kogo mam posłać?” (tamże). To powołanie pochodzi z serca Boga, z Jego miłosierdzia, które rzuca wyzwanie zarówno Kościołowi, jak i ludzkości w obecnym kryzysie światowym. „Podobnie, jak uczniów z Ewangelii, ogarnęła nas niespodziewana i gwałtowna burza. Uświadomiliśmy sobie, że jesteśmy w tej samej łodzi, wszyscy słabi i zdezorientowani, ale jednocześnie ważni, wszyscy wezwani do wiosłowania razem, wszyscy potrzebujący, by pocieszać się nawzajem. Na tej łodzi... jesteśmy wszyscy. Tak jak ci uczniowie, którzy mówią jednym głosem i wołają w udręce: „giniemy” (w. 38), tak i my zdaliśmy sobie sprawę, że nie możemy iść naprzód każdy na własną rękę, ale jedynie razem” (Rozważanie na Placu św. Piotra, 27 marca 2020 r.). Jesteśmy naprawdę zaskoczeni, zdezorientowani i przestraszeni. Cierpienie i śmierć sprawiają, że doświadczamy naszej ludzkiej kruchości; ale jednocześnie wszyscy dostrzegamy silne pragnienie życia i wyzwolenia od zła. W tym kontekście, powołanie do misji, zaproszenie do wyjścia ze swoich ograniczeń ze wzglądu na miłość Boga i bliźniego jawi się jako szansa dzielenia się, służby, wstawiennictwa. Misja, którą Bóg powierza każdemu z nas, sprawia, że przechodzimy od bojaźliwego i zamkniętego „ja” do „ja” odnalezionego i odnowionego przez dar z siebie.
REKLAMA
W ofierze krzyżowej, w której wypełnia się misja Jezusa (por. J 19, 28-30), Bóg objawia, że Jego miłość jest dla każdego i dla wszystkich (por. J 19, 26-27). I prosi nas o naszą osobistą gotowość do bycia posłanymi, ponieważ On jest Miłością w odwiecznej dynamice misyjnej, zawsze wychodzącej poza siebie samego, aby dać życie. Z miłości do człowieka, Bóg Ojciec posłał swego Syna Jezusa (por. J 3, 16). Jezus jest misjonarzem Ojca: Jego Osoba i Jego dzieło jest całkowitym posłuszeństwem woli Ojca (por. J 4, 34; 6, 38; 8, 12-30; Hbr 10, 5-10). Z kolei Jezus, dla nas ukrzyżowany i zmartwychwstały, pociąga nas w swojej dynamice miłości swoim Duchem, ożywiającym Kościół, który czyni nas uczniami Chrystusa i posyła nas na misje do świata i do narodów.
„Misja, «Kościół wychodzący» nie jest programem, zamiarem, który należy zrealizować wysiłkiem woli. To Chrystus sprawia, że Kościół wychodzi ze swoich ograniczeń. W misji głoszenia Ewangelii wyruszasz, ponieważ Duch cię pobudza i niesie” (Senza di Lui non possiamo far nulla, LEV - San Paolo, 2019, 16-17). Bóg zawsze miłuje jako pierwszy i z tą miłością nas spotyka i nas powołuje. Nasze osobiste powołanie wynika z faktu, że jesteśmy synami i córkami Boga w Kościele, będącym Jego rodziną, braćmi i siostrami w tej miłości, której świadectwo dał nam Jezus. Wszyscy jednak mają ludzką godność opartą na Bożym powołaniu, aby byli dziećmi Bożymi, i by stawali się w sakramencie chrztu i w wolności wiary tym, czym są od zawsze w sercu Boga.
Już fakt, że otrzymaliśmy darmo życie, stanowi domyślne zaproszenie do wejścia w dynamikę daru z siebie: ziarno, które w ochrzczonych nabierze dojrzałej formy jako odpowiedź na miłość w małżeństwie i dziewictwie dla królestwa Bożego. Życie ludzkie rodzi się z miłości Boga, wzrasta w miłości i dąży ku miłości. Nikt nie jest wykluczony z miłości Boga, a w świętej ofierze Jezusa Syna na krzyżu Bóg zwyciężył grzech i śmierć (por. Rz 8, 31-39). Dla Boga zło - a nawet grzech - staje się wyzwaniem, by kochać i to kochać coraz bardziej (por. Mt 5, 38-48; Łk 23, 33-34). Dlatego w tajemnicy paschalnej Boże miłosierdzie leczy pierwotną ranę ludzkości i wylewa się na cały wszechświat. Kościół - powszechny sakrament miłości Boga do świata - kontynuuje w dziejach misję Jezusa i posyła nas wszędzie, aby przez nasze świadectwo wiary i głoszenie Ewangelii Bóg mógł ponownie ukazać swoją miłość oraz dotknąć i przemienić serca, umysły, ciała, społeczeństwa i kultury w każdym miejscu i czasie.
REKLAMA
Misja jest wolną i świadomą odpowiedzią na powołanie Boga. Ale to powołanie możemy dostrzec tylko wtedy, gdy przeżywamy osobistą relację miłości z Jezusem żyjącym w swoim Kościele. Zadajmy sobie pytanie: czy jesteśmy gotowi na przyjęcie obecności Ducha Świętego w naszym życiu, do usłyszenia powołania na misję, czy to na drodze małżeństwa, czy też na drodze dziewictwa konsekrowanego lub święceń kapłańskich, a w każdym razie w zwykłym powszednim życiu? Czy jesteśmy gotowi, aby być posłanymi wszędzie, żeby świadczyć o naszej wierze w Boga, Miłosiernego Ojca, aby głosić Ewangelię zbawienia Jezusa Chrystusa, aby mieć udział w Bożym życiu Ducha Świętego budując Kościół? Czy podobnie jak Maryja, Matka Jezusa, jesteśmy gotowi bez zastrzeżeń służyć woli Bożej (por. Łk 1, 38)? Ta wewnętrzna dyspozycyjność jest bardzo ważna, aby móc odpowiedzieć Bogu: „Oto ja, poślij mnie!” (Iz 6, 8). I to nie w sposób abstrakcyjny, ale w dniu dzisiejszym Kościoła i historii.
Zrozumienie tego, co Bóg nam mówi w tych czasach pandemii, staje się wyzwaniem także dla misji Kościoła. Choroba, cierpienie, strach i izolacja wzywają nas do zadawania sobie pytań. Ubóstwo osób umierających samotnie, tych, którzy są pozostawieni sami sobie, tracących pracę i płacę, tych, którzy nie mają domu i pożywienia, każe się nam zastanowić. Zmuszeni do dystansu fizycznego i do pozostawania w domu, jesteśmy zaproszeni do ponownego odkrycia, że potrzebujemy relacji społecznych, a także wspólnotowej relacji z Bogiem. Sytuacja ta, nie powiększając naszej nieufności i obojętności, powinna skłonić nas do zwrócenia większej uwagi na nasz sposób odnoszenia się do innych. A modlitwa, w której Bóg dotyka i porusza nasze serca, otwiera nas na potrzebę miłości, godności i wolności naszych braci, a także na troskę o całe stworzenie. Niemożność gromadzenia się jako Kościół w celu sprawowania Eucharystii sprawia, że mamy udział w sytuacji wielu wspólnot chrześcijańskich, które nie mogą odprawiać Mszy św. w każdą niedzielę. W tym kontekście jest do nas ponownie skierowane pytanie, które zadaje nam Bóg: „Kogo mam posłać?”, i oczekuje On od nas wielkodusznej i stanowczej odpowiedzi: „Oto ja, poślij mnie!” (Iz 6, 8). Bóg wciąż szuka, kogo mógłby posłać na świat i do narodów, aby dawać świadectwo o Jego miłości, o Jego zbawieniu od grzechu i śmierci, Jego wyzwoleniu od zła (por. Mt 9, 35-38; Łk 10, 1-12).
REKLAMA
Obchody Światowego Dnia Misyjnego oznaczają również potwierdzenie, że modlitwa, refleksja i pomoc materialna z waszych ofiar są szansą na aktywne uczestnictwo w misji Jezusa w Jego Kościele. Miłość wyrażona w zbiórkach podczas celebracji liturgicznych trzeciej niedzieli października ma na celu wsparcie pracy misyjnej, prowadzonej w moim imieniu przez Papieskie Dzieła Misyjne, aby wyjść naprzeciw duchowym i materialnym potrzebom narodów i Kościołów na całym świecie, dla zbawienia wszystkich.
REKLAMA
Niech Najświętsza Maryja Panna, Gwiazda Ewangelizacji i Pocieszycielka strapionych, misyjna uczennica swego Syna Jezusa, nadal wstawia się za nami i niech nas wspiera.
Rzym, u św. Jana na Lateranie, 31 maja 2020, uroczystość Zesłania Ducha Świętego.","tłum. o. Stanisław Tasiemski OP (KAI)
/Watykan",,papież Franciszek,https://www.niedziela.pl/artykul/53942/Franciszek-na-dzien-misyjny-doswiadczenie
Franciszek na dzień misyjny: doświadczenie pandemii jest ważne także dla misji Kościoła,"Na znaczenie, jakie dla misji Kościoła ma bolesne doświadczenie pandemii Covid-19 wskazał Ojciec Święty w orędziu na obchodzony w trzecią niedzielę października Światowy Dzień Misyjny. Jego hasłem są słowa zaczerpnięte z Księgi proroka Izajasza: „Oto ja, poślij mnie!” (Iz 6,8), a tym roku przypadnie on 18 października.","Papież zwrócił uwagę nas szczególne okoliczności tegorocznego Światowego Dnia Misyjnego. Cała ludzkość doświadczyła bowiem cierpień i wyzwań spowodowanych przez pandemię Covid 19. „W tym kontekście, powołanie do misji (…) jawi się jako szansa dzielenia się, służby, wstawiennictwa” – stwierdził Franciszek. Jednocześnie wskazał, że Pan Bóg prosi nas o gotowość do wyruszenia jako uczniowie Chrystusa i posyła nas na misje do świata i do narodów. Podkreślił też, że jest to odpowiedź na inicjatywę Boga, aby „przez nasze świadectwo wiary i głoszenie Ewangelii Bóg mógł ponownie ukazać swoją miłość oraz dotknąć i przemienić serca, umysły, ciała, społeczeństwa i kultury w każdym miejscu i czasie”.
Ojciec Święty zaznaczył, że misja jest wolną i świadomą odpowiedzią na powołanie Boga. Ale to powołanie możemy dostrzec tylko wtedy, gdy przeżywamy osobistą relację miłości z Jezusem żyjącym w swoim Kościele.

PODZIEL SIĘ CYTATEM
REKLAMA
Dodał, że zrozumienie tego, co Bóg nam mówi w tych czasach pandemii, staje się wyzwaniem także dla misji Kościoła. Składnia do postawienia sobie pytań o nasze relacje społeczne i relacje z Bogiem. „Niemożność gromadzenia się jako Kościół w celu sprawowania Eucharystii sprawia, że mamy udział w sytuacji wielu wspólnot chrześcijańskich, które nie mogą odprawiać Mszy św. w każdą niedzielę. W tym kontekście jest do nas ponownie skierowane pytanie, które zadaje nam Bóg: «Kogo mam posłać?», i oczekuje On od nas wielkodusznej i stanowczej odpowiedzi: «Oto ja, poślij mnie!» (Iz 6, 8). Bóg wciąż szuka, kogo mógłby posłać na świat i do narodów, aby dawać świadectwo o Jego miłości, o Jego zbawieniu od grzechu i śmierci, Jego wyzwoleniu od zła (por. Mt 9, 35-38; Łk 10, 1-12)” – stwierdził Franciszek.
Papież podkreślił też znaczenie modlitwy, refleksji i pomocy materialnej jako włączenia się w misję Jezusa w Jego Kościele. „Miłość wyrażona w zbiórkach podczas celebracji liturgicznych trzeciej niedzieli października ma na celu wsparcie pracy misyjnej, prowadzonej w moim imieniu przez Papieskie Dzieła Misyjne, aby wyjść naprzeciw duchowym i materialnym potrzebom narodów i Kościołów na całym świecie, dla zbawienia wszystkich” – przypomniał Ojciec Święty.","st (KAI)
/Watykan",,papież Franciszek,https://www.niedziela.pl/artykul/53941/Franciszek-na-dzien-misyjny-doswiadczenie
Prasa zagraniczna,"Do odwagi i ofiarności w służbie Bogu i bliźnim zachęcił papież Polaków, podczas dzisiejszej audiencji ogólnej. Franciszek nawiązał do obchodzonego 29 kwietnia Dnia Męczeństwa Duchowieństwa Polskiego.","Ślub on-line
W Singapurze w czasie pandemii COVID-19 uchwalono nowe prawo, które pozwala na zawieranie ślubów cywilnych przez internet. W tym celu wymagane jest, aby narzeczeni, świadkowie i urzędnik stanu cywilnego połączyli się on-line przez którąś z internetowych platform. W związku z tym pojawiło się oczekiwanie niektórych, że na podobną procedurę zezwoli także Kościół katolicki. W specjalnym oświadczeniu katoliccy biskupi z Singapuru stwierdzili, że ślubu kościelnego nie można zawrzeć on-line, a dla zawarcia małżeństwa sakramentalnego wymagana jest fizyczna, a nie tylko wirtualna obecność obydwu stron oraz urzędowych świadków.
CHRISTIAN HEADLINES
Czy to koniec czasów?
Pozostające w naszej pamięci najbardziej dramatyczne obrazy z trwającej nadal epidemii COVID-19 skłaniają niektórych do szukania odniesień biblijnych. Czy koronawirus z Wuhan, jest sygnałem nadciągającego końca czasów? Amerykański autor specjalizujący się w tej tematyce (napisał na ten temat ponad 30 książek) Mark Hitchcock przypomina, że Pismo Święte mówi o plagach zagrażających ludzkości. Przytacza w tym kontekście Ewangelię według św. Łukasza i Apokalipsę. Przekonuje, że Biblia zapowiada na koniec czasów śmiertelne plagi, które uśmiercą dużą część ludzkości, i zaznacza przy tym, że COVID-19 nie jest wydarzeniem zapowiadanym w Biblii. – Na pewno jednak – mówi – ta pandemia powinna ludzi obudzić i skłonić do tego, aby wrócili do Chrystusa.
CANADIAN CONFERENCE OF CATHOLIC BISHOPS
Likwidacja diecezji
Brak powołań kapłańskich skutkuje zwykle likwidacją lub łączeniem parafii. Zdarza się także, że z powodu braku księży znikają diecezje. Kanadyjska konferencja biskupów ogłosiła właśnie, że Ojciec Święty zdecydował o połączeniu dwóch diecezji w jeden organizm kościelny. Od 6 maja 2020 r. w Annuario Pontificio nie będzie już 2 diecezji na terenie Kanady: archidiecezji w Ottawie i diecezji Alexandria-Cornwall. Zamiast tego będzie jedna archidiecezja: Ottawa-Cornwall. Ponieważ likwidacja jednostki organizacyjnej Kościoła nie jest prostą sprawą, do tego konkretnego połączenia przygotowywano się od kilku lat. W ostatniej fazie, która rozpoczęła się w 2016 r., arcybiskup Ottawy – jezuita abp Terrence J. Prendergast został mianowany administratorem apostolskim diecezji Alexandria-Cornwall. Nastąpiła więc swoista unia personalna obydwu Kościołów lokalnych, która ułatwiła ostateczne połączenie dwóch diecezji w jedną, nową.
REKLAMA
CHRISTIAN HEADLINES
Religijne społeczeństwo?
Czy religia w USA jest w odwrocie? Jeśli porównamy dane o samoidentyfikacji religijnej czy uczestnictwie w niedzielnych nabożeństwach np. z lat 60. XX wieku do aktualnej sytuacji, może się wydawać, że tak jest, ale dane jeszcze wcześniejsze, np. z końca XVIII wieku, wskazują, że ocena amerykańskiej współczesnej religijności powinna być inna.
Szacuje się, że w końcu XVIII wieku tylko co 3. mieszkaniec Ameryki deklarował swoją przynależność do określonej wspólnoty religijnej, tylko co 5. uczestniczył w nabożeństwach w kościele czy zborze. Dziś aż trzy czwarte Amerykanów deklaruje w badaniach swoją religijną afiliację, a co 3. uczestniczy w modlitewnych celebracjach.
W ostatecznych wnioskach trzeba wziąć pod uwagę religijność w innych krajach bliskich kulturowo USA. Na ich tle wiara Amerykanów nadal wydaje się żywsza, a amerykańskie społeczeństwo można spokojnie nazwać religijnym.",pr,https://www.niedziela.pl/numer/2020/22,papież Franciszek,https://www.niedziela.pl/artykul/148204/nd/Prasa-zagraniczna
"Dziękuję, że nas zauważyliście","26 kwietnia 1986 roku w elektrowni atomowej w Czarnobylu na Ukrainie doszło do awarii, która stała się największą katastrofą w historii energetyki jądrowej.","Szczęść Boże!
Jestem kapelanem w Wojewódzkim Szpitalu Zakaźnym w Warszawie, gdzie swoją posługą służę chorym na COVID-19. Dlatego chciałem podziękować Waszej redakcji za artykuły ukazujące, jak kapłani czy siostry zakonne na różne sposoby służą zarażonym, które publikujecie w Waszym tygodniku i na portalu. Dziękuję zwłaszcza za rubrykę Kościół w czasach pandemii. Dzięki temu, gdy służymy chorym, jesteśmy otoczeni modlitewną opieką wielu ludzi. Jest to bardzo ważne również z tego powodu, że pokazuje, w jaki sposób Kościół służy pomocą na pierwszej linii frontu. Wykonujecie piękną pracę dla Kościoła. Dziękuję.",O. Łukasz Baran CSsR,https://www.niedziela.pl/numer/2020/22,Czarnobyl,https://www.niedziela.pl/artykul/148193/nd/Dziekuje-ze-nas-zauwazyliscie
Cysterski rosół pachnie lubczykiem,Proboszcz cysterskiej parafii w Jędrzejowie rozciera w palcach liście lubczyku. – To do rosołu – mówi. – Zawsze lepiej smakuje z lubczykiem. W niedzielę gotujemy rosół na dwudziestu trzech „chłopa w habitach”. Musimy się jakoś wykarmić. A teraz pokażę pani nasze kury i króliki...,"Ojciec Jakub Zawadzki, cysterski proboszcz, zamyka furtkę do ogrodu, którego granicę wytycza szpaler aromatycznego lubczyku. Dwa białe, przecięte czarnym pasem habity, zakończone bosymi stopami w sandałach, prowadzą do porykujących, gdakających, chrumkających zagród. Jak przed wiekami, gdy zasada: Ora et labora – módl się i pracuj, wyznaczała rytm codziennych zajęć mnichów.
Kapusta ma się dobrze
Dynie jeszcze nie wzeszły, bo sucho, kapusta ładnie rośnie. Ziemniakami obsadzili pół hektara, zielenią się pszenica, jęczmień i pszenżyto.
Okazała maciora zbliża się do ogrodzenia, tłoczą się prosięta (świń jest 30), a młode byczki leniwie przeżuwają wieczorny posiłek. Na wolności żyją sobie kury, kaczki i króliki. Kłapouche, czarne, białe i łaciate swobodnie kicają między kurami grzebiącymi w piasku.
Praca fizyczna w gospodarstwie jest oczywistością cysterskiej egzystencji od początków zakonu, choć młodziutki ojciec Bazyli Soboń, odpowiedzialny za gospodarkę, uważa, że jest tak od czasów... rajskiego ogrodu. Obecnie gospodarski trud nabrał innego waloru niż 10 czy 50 lat temu. Decyduje o przetrwaniu. Parafia cysterska przy najstarszym opactwie w Polsce, noszącym dumny tytuł archiopactwa, boryka się z trudnościami w następstwie epidemii, tzn. braku wiernych w kościele i wynikających stąd konsekwencji, krótko mówiąc – ofiar pieniężnych. A gospodarstwo pozwala wykarmić, jak mówi proboszcz, „dwudziestu trzech chłopa w habitach”.
Klasztory w ogóle, w tym cysterskie, odegrały istotną rolę w rozwoju gospodarczym ziem polskich. Do benedyktyńskiej zasady: Ora et labora, cystersi odwoływali się nader chętnie. Według pierwotnych założeń, obok sprawowania liturgii i osobistej modlitwy byli zobowiązani do pracy fizycznej. Właśnie z cystersami wiąże się zjawisko rozprzestrzeniania młynów wodnych w Europie Środkowo-Wschodniej. – Nie bez przyczyny słynny jest karp cysterski i w ogóle dania z ryb – mówi o. Jakub, świetny kucharz; osobiście gotował np. gdy cystersów odwiedził w 2015 r. prezydent Andrzej Duda. Zna się też na kwiatach i jak wytrawny florysta sam układa bukiety w kościele.
REKLAMA
Wśród historycznych śladów, które pozostawili po sobie cystersi, obok bogactwa dorobku kulturowego i duchowego, są i te o proweniencji gospodarczej. Sztandarowe to np.: systemy hydrologiczne do zaopatrywania odpadów oraz do produkcji energii (młyny), hodowla ryb, folwarki, gospodarstwa będące podstawą ekonomiczną gospodarki klasztornej, lasy dostarczające budulca i opału, uprawa winorośli dla celów religijnych, a także handlowych, organizowanie rynków sprzedaży dla produktów nadwyżkowych. Wszystkie te zadania spełniali jędrzejowscy mnisi.
Przez pracę do Stwórcy
A jak jest dziś? Gospodarstwo jest na nasze potrzeby, ale dzielimy się z każdym tym, co mamy – mówi o. Jakub – np. jajkami, które dostają siostry z różnych zaprzyjaźnionych zakonów, aż po Miechów.
Kiedyś dobra jędrzejowskich cystersów sięgały pod Kraków, konkretnie pod krakowski Grębałów, dzisiaj to już raczej niewielkie gospodarstwo rolne i ogród – 15 ha z parkiem. Ale to i tak niemało, są opactwa z 4-, 5-hektarowym polem. Mimo że praca w gospodarstwie jest w dużej mierze zmechanizowana, cystersi nie stronią od różnego rodzaju aktywności fizycznych. Mnich, pracując na łonie przyrody, tak samo jak 900 lat temu odnajduje w niej Stwórcę.
Kilka lat temu ojcowie odnowili sad; mają grusze, jabłonie, śliwy, w tym roku założyli nową winnicę. Będą soki, kompoty i dżemy. Zajmują się parkiem cysterskim z okazami uznanymi za zabytki, niestety mocno naruszonym przez wichurę 6 lat temu. Obrazu dopełnia świeżo założone poletko lawendy, trochę jak w macierzystym Morimond...
Dziedzictwo zobowiązuje
Archiopactwo w Jędrzejowie (dawniej Brzeźnicy) zostało ufundowane w 1140 r. Klasztor jędrzejowski powstał jako 21. filia francuskiego klasztoru. By odróżnić go od macierzy, został nazwany „Morimondem mniejszym”. Fundator abp Janik uposażył klasztor częścią swej ojcowizny – ośmioma wsiami.
REKLAMA
Historia, burzliwa i wspaniała, naznaczona pracą i modlitwą setek mnichów – w tym bodaj najsłynniejszego, bł. Wincentego Kadłubka, który zrezygnował z Wawelu i biskupich zaszczytów, złożył śluby zakonne i tutaj kończył swą Kronikę polską – toczyła się przez wieki. Znaczyły wiele powstające w kręgu kultury i duchowości cysterskiej kościoły, dzieła sztuki sakralnej, dorobek naukowy, kult mistrza Wincentego...
Jędrzejowscy cystersi znaczną część swojej posługi skupiają na apostolacie. Odprawiają Msze św. i nabożeństwa, spowiadają, katechizują w szkołach, posługują chorym w szpitalu. W całej Polsce prowadzą rekolekcje i dni skupienia. Organizują wydarzenia kulturalne, m.in. cieszący się wielką estymą wakacyjny festiwal organowy, katechezy o dylematach wiary przy piwnicznym kominku, konferencje, wystawy... Epidemia COVID-19 położyła temu kres.
Osobną sferą działalności opactwa jest ochrona dziedzictwa kulturowego zgromadzonego przez niemal 9 stuleci. Są to prace restauracyjne przy kościele i zabudowaniach klasztornych, przyjmowanie pielgrzymów i turystów, a także przybierająca różne formy promocja dziedzictwa jędrzejowskiego klasztoru, z szerzeniem kultu bł. Wincentego Kadłubka, który tutaj zakończył swoje życie i znalazł miejsce wiecznego spoczynku.
Wystarczy uchylić bramy jędrzejowskiego klasztoru, by olśnił widok odrestaurowanego prezbiterium, by odkryć stopniowo odsłaniane freski Andrzeja Radwańskiego w kaplicy bł. Kadłubka, nie mówiąc o słynnych w świecie organach. Cystersi od lat skutecznie pozyskują milionowe fundusze pomocowe. Tak było i w tym roku, ale zebranie koniecznego wkładu własnego zatrzymała epidemia...
REKLAMA
„Jeśli więc, kierowani miłością, jesteście w stanie nas wesprzeć – z serca za to dziękujemy! Nie wymagamy, nie oczekujemy – po prostu prosimy. Wiemy, że wielu osobom spośród nas jest trudno. Z Bożą pomocą przetrwamy także ten czas i przyjdzie chwila, kiedy wspólnie ponownie spotkamy się w klasztorze” – pisze we wzruszającym apelu opat o. Rafał Ścibiorowski.
Numery kont, na które można wpłacać dobrowolne ofiary – na stronie: jedrzejow.cystersi.pl/kontakt .",Agnieszka Dziarmaga,https://www.niedziela.pl/numer/2020/22,św. Charbel,https://www.niedziela.pl/artykul/148171/nd/Cysterski-rosol-pachnie-lubczykiem
Obserwator,,"WYBORY 2020
Polityczne ożywienie
Wycofanie przez PO kandydatury Małgorzaty Kidawy-Błońskiej i sięgnięcie po obecnego prezydenta Warszawy Rafała Trzaskowskiego, a także jego pierwsze ostre wypowiedzi ożywiły kampanię wyborczą. Bo to, że kampania trwa, choć oficjalnie nie została wyznaczona, nikt nie ma wątpliwości. Powoli o koronawirusie polityczny świat zapomina, chyba że można go użyć jako propagandowy oręż przeciwko rywalom. Kandydaci spotykają się ze zwolennikami, wypowiadają się, ujawniają szczegóły programu, obiecują gruszki na wierzbie. Sondaże pokazują przewagę nad resztą peletonu prezydenta RP Andrzeja Dudy, który stara się o reelekcję, niemniej jednak przewaga topnieje. I jak dotąd wydawało się, że Duda wygra już w pierwszej turze, tak teraz bardziej prawdopodobne wydaje się rozstrzygnięcie dopiero w drugiej. Z sondażu Pollster wynika, że w drugiej turze wyborów znajdą się Andrzej Duda i Rafał Trzaskowski. Duda wygra z 53 % głosów przy 47% dla Trzaskowskiego. To nieduża przewaga.",,https://www.niedziela.pl/numer/2020/22,,https://www.niedziela.pl/artykul/148162/nd/Obserwator
USA: tragiczne żniwo koronawirusa wśród Indian,"Rdzenna ludność Ameryki Północnej na Terytorium Indiańskim w USA mocno ucierpiała na skutek pandemii. Covid-19 dziesiątkuje mieszkańców ziem tworzących rezerwaty i terytoria plemienne, a w trudnej sytuacji stara się im pomóc Kościół katolicki.","Zdaniem niektórych ekspertów, wskaźniki zakażeń koronawirusem na Terytorium Indiańskim należą do najwyższych w USA. Na statystki te wpływ mają m.in. fatalne warunki sanitarne i higieniczne w jakich żyją pierwsi mieszkańcy Ameryki, utrudniony dostęp do leków i przewlekłe choroby nękające ich społeczności.
Przywódca Nawahów Jonathan Nez poinformował niedawno o 4 tys. zakażeń na obszarze terytorium plemiennego w Stanach Zjednoczonych. W przeliczeniu na 100 tys. mieszkańców, stanowi to wyższy wskaźnik zachorowań niż w Nowym Jorku, uważanym za epicentrum epidemii Covid-19. Liczba ofiar śmiertelnych wśród Indian Nawaho, według stanu na 22 maja, zbliżyła się do 150.

PODZIEL SIĘ CYTATEM
Do niektórych miejsc zasiedlonych przez Nawahów na terenie Nowy Meksyk (żyje tu społeczność indiańska Diné) udali się przedstawiciele organizacji humanitarnej „Lekarze bez Granic”.
Na rozprzestrzenianie się wirusa duży wpływ ma m.in. wyższy niż średni wskaźnik zachorowań na cukrzycę wśród Indian amerykańskich oraz brak bieżącej wody, potrzebnej do wprowadzenia choćby takich prewencyjnych środków jak mycie rąk. Co więcej, wielu z żyjących w rezerwatach Indian musi pokonać duże odległości by kupić żywność, co naraża ich na kontakt z społecznościami, w których wirus jest już obecny.
REKLAMA
Do 22 maja System Opieki Zdrowotnej dla Indian, obejmujący 2,5 miliona rdzennych obywateli w 37 stanach, zarejestrował ponad 6500 przypadków Covid-19 i potwierdził 184 zgony z tego powodu w swoich placówkach.

PODZIEL SIĘ CYTATEM
Działająca wśród najbiedniejszych ogólnokrajowa organizacja Catholic Extension z Chicago sfinansowała rozległe działania pomocowe mające na celu wspomaganie rdzennych mieszkańców USA. Organizacja wspiera 15 parafii i misji rozsianych na zamieszkanych przez nich terenach kilku stanów.
Siostry Miłosierdzia z Tuba City, w stanie Arizona, wspierane od dawna przez Catholic Extension, podjęły się dystrybucji żywności do głodnych, pomagają też sfinansować opłaty za prąd.
REKLAMA
Szkoła dla Indian pw. św. Antoniego w Zuni w stanie Nowy Meksyk, zapewnia z kolei specjalne pakiety do nauki dla uczniów, dystrybuowane i zwracane za pośrednictwem systemu drive-through, gdyż wielu z uczących się tam nie ma internetu w domu. Niektóre parafie katolickie podjęły się szycia maseczek dla Indian.
Na sytuację Indian Nawaho w sytuacji pandemii zwrócili uwagę w specjalnym oświadczeniu przedstawiciele Konferencji Episkopatu USA – bp Shelton J. Fabre z diecezji Houma-Thibodaux w stanie Luizjana, abp Paul S. Coakley, metropolita Oklahoma City i bp James S. Wall z diecezji Gallup w stanie Nowy Meksyk – przewodniczący podkomisji ds. rdzennych Amerykanów.
„Modlimy się za naszych braci i siostry, którzy cierpią i smucą się w tych wspólnotach, jesteśmy z nimi, wzywając do zdecydowanej reakcji na pandemię na ich ziemiach"" – podkreślili zauważając, że stan pandemii pogłębia nierówności zdrowotne i długotrwałe nierówności społeczne, z którymi borykają się rdzenne społeczności”.
Kongres USA za pomocą pakietu stymulującego CARES Act przeznaczył na pomoc społecznościom indiańskim 8 miliardów dolarów.","rk (KAI
/CNS)
/Oklahoma City",https://www.niedziela.pl/numer/2019/51,USA,https://www.niedziela.pl/artykul/53714/USA-tragiczne-zniwo-koronawirusa-wsrod
Miasto z piaskowca,"Strzelista fara, kamienna Zośka, zamkowe zjawy i Trzy Krzyże, które chronią miasto. Szydłowiec, choć nieduży, potrafi przyciągnąć uwagę. Można wierzyć innym na słowo, ale najlepiej sprawdzić to osobiście.","Najdawniejsza wzmianka o osadzie nad Korzeniówką pochodzi z 1401 r. – niejacy Jakub i Sławko określeni zostali jako „Bracia i Dziedzice z Szydłowca”. W 1427 r. Szydłowiec otrzymał prawa miejskie na prawie polskim, a 13 listopada 1470 r. na sejmie piotrkowskim Kazimierz Jagiellończyk nadał miastu prawa magdeburskie.
Kamieniarska potęga
Z wydobywanego w Szydłowcu piaskowca wzniesiono w przeszłości wiele reprezentacyjnych budowli. Od stuleci miasto było też znanym ośrodkiem kamieniarskim, w którym odkuwano według szablonów ołtarze, nagrobki możnych i misterne detale architektoniczne. Gotowe dzieła przewożono bądź spławiano na place budowy odległe od Szydłowca o dziesiątki, a nawet setki kilometrów. Dzięki kamieniarskiemu biznesowi miasto rozkwitało aż do potopu szwedzkiego, który nie dość, że przyniósł zniszczenia, to jeszcze zahamował zamówienia; upadek rzemieślniczej potęgi był nieunikniony. Jeszcze dziś można jednak odnaleźć w mieście wiele pamiątek po latach jego największej świetności. Jeśli zatem nie można zatrzymać się w Szydłowcu na dłużej, warto mu poświęcić choć kilka godzin i na pewno się tego nie pożałuje.
Ratusz, co się zowie
Układ urbanistyczny miasta zachował swój średniowieczny charakter, a jego centrum stanowi Rynek Wielki, przy którym można odnaleźć kilka znaczących budowli. W jego centralnej części usytuowany jest ratusz – jeden z najlepiej zachowanych późnorenesansowych zabytków w Polsce – zbudowany w początku XVII wieku przez mistrzów z Chęcin – Kacpra i Wojciecha Fotygów. Niegdyś w podziemiu ratuszowej wieży znajdowało się więzienie. Dziś w jego piwnicy znajduje się „Piwnica Szydłowiecka”, w której serwowana jest nie tylko wyśmienita kawa, ale też – o znaki czasu! – pizza w przeróżnych jej odmianach.
Jadła spróbować trzeba, lepiej jednak nie przesadzić z dobrą zabawą w podziemiach, bo tuż przed gmachem ratusza na niesfornych czekają dwa pręgierze zbudowane, a jakże, z szydłowieckiego piaskowca. Męski – to późnorenesansowa kolumna zdobiona maszkaronami. Kolumna żeńskiego zwieńczona jest platformą, na której mieści się posąg kobiety tradycyjnie zwany Zośką, prawdopodobnie na pamiątkę pierwszej napiętnowanej przy pręgierzu.
REKLAMA
Szydłowiecka fara
Południową pierzeję Rynku Wielkiego zajmuje kolejna świetność miasta – strzelisty późnogotycki kościół farny św. Zygmunta. Pierwotną drewnianą świątynię, wzniesioną w 1401 r. z fundacji Jakuba i Sławka Odrowążów, zastąpiła w 1525 r. murowana, wybudowana, oczywiście, z miejscowego piaskowca. W 1563 r. fara została zamknięta przez zagorzałego kalwina Mikołaja Radziwiłła „Czarnego”. Katolikom przywrócił ją prawdopodobnie 4 lata później Mikołaj Krzysztof Radziwiłł zwany Sierotką. Warto odwiedzić wnętrze kościoła, które kryje wiele wspaniałości, m.in. zabytkowe ołtarze, uwiecznione w miejscowym porzekadle: „W szydłowieckiej farze są złote ołtarze”. Przy odrobinie szczęścia można usłyszeć znajdujące się w świątyni organy klasy koncertowej, melomanom znane z szydłowieckich Listopadowych Wieczorów Organowych.
Zamek na wyspie
Na wschód od centrum miasta, na wyspie wśród rozlewisk rzeki Korzeniówki, położony jest szydłowiecki zamek. W średniowieczu stanowił on majątek Odrowążów z Chlewisk, którzy w XV wieku przyjęli nazwisko Szydłowieckich. W latach 1515-26 brat kanclerza Krzysztofa Szydłowieckiego – podskarbi wielki koronny Mikołaj Szydłowiecki przekształcił tę siedzibę obronną w renesansowy zamek. W 1550 r. prawo do połowy zamku oraz do połowy miasta i okolicznych wsi uzyskał Mikołaj Myszkowski, który jeszcze w tym samym roku odstąpił dobra Mikołajowi Krzysztofowi Radziwiłłowi „Czarnemu”, mężowi Elżbiety Szydłowieckiej, dziedziczki pozostałej części dóbr.
W rękach Radziwiłłów zamek wraz z Szydłowcem pozostawał do początków XIX wieku, kiedy to zakupiła zamek Anna z Zamoyskich Sapieżyna. Ta w 1828 r. odsprzedała go rządowi Królestwa Polskiego. Od tej chwili losy nie były dla niego łaskawe, coraz mocniej podupadał w ruinę. Dopiero w latach 50. XX wieku został częściowo odbudowany, a po gruntownej restauracji umieszczono w nim działające do dziś Muzeum Ludowych Instrumentów Muzycznych.
REKLAMA
Gdzie diabeł nie może...
Jak każdy szanujący się w Polsce zamek tak i ten szydłowiecki ma swoje dyżurne straszydła. W podziemnym tunelu, który ma łączyć zamek z kościołem św. Zygmunta, i w samym zamku rozrabia miejscowy czart z kamieniołomów zwany Diabłem Skalistym. Legenda opowiada, że podobno jeszcze za panowania Radziwiłłów jeden z drobnych szlachciców zakochał się z wzajemnością w Elżbiecie Radziwiłłównie, a gdy ojciec zabronił jej kontaktów ze szlachcicem, ten podpisał pakt ze Skalistym w zamian za wyprowadzenie jej z zamku tunelem. Niestety, w drodze Elżbieta zaginęła, a szlachcic pewny, że został zdradzony przez diabła, przeklął go. Od tej chwili Skalisty błąka się po zamku pod różnymi postaciami i stara się przekonać napotkane osoby, że nie złamał umowy.
Nie wiadomo, czy Biała Dama z szydłowieckiego zamku stanowi dla Skalistego konkurencję czy wsparcie, w myśl przysłowia: gdzie diabeł nie może, tam babę pośle. Podobno jednak spotkanie z nią nie należy do przyjemnych. Opowiadali o tym nocujący w zamku konserwatorzy, którzy w latach 60. XX wieku przywracali świetność zamkowym freskom. Po jednej nocy spędzonej w jej towarzystwie woleli dojeżdżać z Kielc niż narażać się na kolejne bezsenne noce.
Pod ochroną krzyży
Opowieści o duchach można włożyć między bajki – wiedzą to dobrze mieszkańcy Szydłowca, którzy bardziej niż w bajdy wierzą w Bożą Opatrzność. Na terenie szydłowieckiego Podgórza znajduje się Góra Trzech Krzyży – sztuczne niewielkie wzniesienie usypane z odpadów wyrobiskowych – zwana również Małą Golgotą, z której szczytu rozciąga się widok na centrum Szydłowca. Jak mówi jedna z miejscowych legend, trzy krzyże skierowane w stronę miasta pojawiły się na wzniesieniu, aby odpędzić od Szydłowca zarazę. Epidemie nękały Szydłowiec w II połowie XVII i w początkach XVIII wieku, w okresie III wojny północnej, jednak najmocniej w pamięci zbiorowej mieszkańców zapadła hiszpanka z lat 1918-20, w wyniku której zmarło kilkuset mieszkańców miasta. Jedna z hipotez głosi, że to właśnie w tym okresie, jako że zamknięty był wówczas kościół św. Zygmunta, mieszkańcy Szydłowca wznieśli na wzgórzu trzy krzyże, przy których modlili się o ustanie zarazy. Wielu mieszkańców miasta uważa, że od tego momentu nikt nie zachorował, co powszechnie uznano za cud. Nic dziwnego, że nie tak dawno, 100 lat po tym wydarzeniu, na Górę Trzech Krzyży odbyła się Droga Krzyżowa, podczas której kilka osób pod przewodnictwem księdza proboszcza modliło się o ustanie pandemii COVID-19. Ot, Szydłowiec nie tylko zabytkami, ale i wiarą stoi.",Margita Kotas,https://www.niedziela.pl/numer/2020/21,turystyka,https://www.niedziela.pl/artykul/148112/nd/Miasto-z-piaskowca
To się dzieje spontanicznie,"To nie jest tak, że jestem uformowany misyjnie i pomagam tylko tym, którzy są na misjach – mówi Niedzieli ks. dr Krzysztof Czermak, dyrektor Wydziału Misyjnego tarnowskiej kurii.","Maria Fortuna-Sudor: Księże Dyrektorze, ostatnio głośno było o ks. Piotrze Dydo-Rożnieckim z Mielca, stąd pytanie: czy misje kształtują człowieka?
Ks. dr Krzysztof Czermak: Bez wątpienia. One otwierają oczy na świat, na życie ludzi, innych Kościołów. Powodują, że przebywający w danym miejscu misjonarz dobrze rozumie otaczającą go rzeczywistość. Angażuje w to całego siebie. Ksiądz Piotr, który przyleciał do Polski, aby wyrobić nową wizę, nie mógł wrócić do Kazachstanu i chciał coś ze sobą zrobić, więc pospieszył z pomocą podopiecznym bocheńskiego DPS chorym na COVID-19. Tak to jest, że misjonarz ciągle chce być do czyjejś dyspozycji, pragnie być potrzebny.
Jak wytłumaczyć szczególne zaangażowanie diecezji tarnowskiej w misje?
Wierzymy, że w Kościele działa Duch Święty i że to Jego dzieło. U nas początki sięgają lat 70. XX wieku. Do ordynariusza tarnowskiego bp. Jerzego Ablewicza zgłosili się kapłani, którzy wyrazili gotowość wyjazdu na misje. Gdy w 1972 r. Komisja Misyjna zwróciła się do bp. Ablewicza z prośbą o wysłanie misjonarzy do Konga, miał on już wówczas kapłanów, którym mógł zaproponować wyjazd. W maju 1973 r. wyjechało do Konga trzech pierwszych księży, a w grudniu dołączył do nich czwarty. Pracujący na misjach przyjeżdżali do Polski, odwiedzali parafie, spotykali się z klerykami, co na pewno wzbudzało zainteresowanie ich posługą. Jednocześnie bp Ablewicz dbał o to, żeby duch misyjny i w księżach, i w diecezjanach stale się rozwijał. Apelował o celebrację nabożeństw, o modlitwy w intencji misji, o wsparcie materialne... Jest niemal 150 księży tarnowskich, którzy mieli czy mają kontakt z misjami jako misjonarze. Obecnie pięćdziesięciu pięciu pracuje na misjach w krajach Afryki, Azji i Ameryki Południowej. Ponad dziesięciu nie żyje. Inni powrócili, pracują w diecezji tarnowskiej, ale też we Francji, w Belgii i Hiszpanii. Dużą rolę odgrywa też Wyższe Seminarium Duchowne w Tarnowie, gdzie ojcem duchownym był misjonarz – ks. Stanisław Wojdak. On jest prekursorem tzw. kleryckich staży misyjnych, które zaczął organizować 12 lat temu. Od tego czasu nasi klerycy odbywają praktyki w krajach misyjnych. Niektórzy z nich, gdy już zostaną kapłanami, jadą na misje.
A jaką rolę w tym dziele odgrywa Dom Formacji Misyjnej w Czchowie?
Jest to jedyny taki dom w Polsce przeznaczony wyłącznie na formację misyjną. Tam od ponad 20 lat przyjeżdżają księża i siostry zakonne, ale głównie osoby świeckie – dorośli, młodzież i dzieci – aby przeżyć formację misyjną. W gronie uczestników znalazło się 5 tys. członków róż różańcowych. Przez te wszystkie lata modliło się tam, słuchało świadectw, przeżywało rekolekcje ponad 25 tys. osób!
REKLAMA
Patronem domu jest misjonarz – ks. Jan Czuba, który zginął na misjach...
Męczeńska śmierć ks. Jana Czuby miała miejsce w 25. roku posługi tarnowskich misjonarzy w Kongu-Brazzaville. W liście, który ks. Jan napisał do kolegi na 2 dni przed śmiercią, wybrzmiała deklaracja wiary tego kapłana w obliczu niepokojów i ciągłych zagrożeń: „Zostaję na miejscu do końca”. Proponuję tym, którzy pragną przylgnięcia do Chrystusa, do Kościoła, aby zainteresowali się takimi postaciami jak ks. Jan. Wtedy wszystkie nasze problemy się oddalają, patrzymy na nie z innej perspektywy.
Czy taka formacja, takie wzory mają wpływ na ofiarność diecezjan?
W naszej diecezji księża i parafianie wiedzą, że pieniądze na misjach zostaną dobrze i mądrze wykorzystane, że ofiarowane fundusze będą przetworzone na dobro dla ludzi, do których zostaną skierowane. Dla przykładu – z pieniędzy od 27 lat zbieranych przez misyjnych kolędników ani złotówka nie poszła na inny cel. Z tych funduszy są realizowane przede wszystkim dwa priorytetowe projekty: szpital w Bagandou w Republice Środkowoafrykańskiej – wybudowany, rozbudowywany i prowadzony cały czas dzięki tym środkom – oraz szkoła dla głuchoniemych prowadzona przez p. Ewę Gawin w Kamerunie. Poza tym my nigdy nie wołamy o pomoc. Myślę, że to się dzieje spontanicznie.
W związku z trwającą pandemią sytuacja na misjach jest jeszcze trudniejsza.
Jeśli wziąć pod uwagę kraje, w których pracują nasi misjonarze, to najtrudniej jest w tej chwili w Ameryce Południowej: w Boliwii, w Peru. Tam kościoły są zamknięte. W Boliwii np. każdy mieszkaniec może wyjść z domu tylko raz w tygodniu. Nasi misjonarze muszą się starać o specjalne przepustki, aby zdobyć zaopatrzenie dla mieszkańców danej wioski. Ostatnio rozmawiałem z pracującym w Peru ks. Stanisławem Knurowskim, który w dzień swych imienin pakował 700 kg mrożonych kurczaków otrzymanych od tamtejszej Caritas. Opowiadał, jak Kościół pomaga tamtejszej ludności – m.in. przekazuje tony żywności wszystkim, którzy w czasie pandemii jej potrzebują. Ku mojemu zaskoczeniu, pandemia w Afryce aż tak bardzo się nie rozwija. Spośród krajów, gdzie pracują tarnowscy misjonarze, najtrudniejsza sytuacja jest w Kamerunie. Tam zarażonych jest ponad tysiąc mieszkańców.
Jak to wytłumaczyć?
Gdy niedawno rozmawiałem z bp. Mirosławem Gucwą, który jest biskupem Bouar w Republice Środkowoafrykańskiej, pojawiło się takie przeświadczenie, że być może pomaga wysoka temperatura, w której wirus ginie. Ale możliwe, że wynika to również z faktu, iż najsłabsi Afrykanie umierają w ciągu pierwszych 5 lat życia. To naturalna selekcja. Ci, którzy w tych trudnych warunkach przekroczą ten wiek, wzmacniają system immunologiczny.
O co proszą misjonarze?
Ostatnio do każdego z naszych misjonarzy napisałem list, w którym przypomniałem im, że jeśliby czegoś potrzebowali, to jesteśmy do dyspozycji. Odezwało się tylko dwóch. Stąd moje przypuszczenie, że na ten moment pomoc materialna nie jest najważniejsza. Myślę, że i księża, i wierni w misyjnych parafiach potrzebują modlitwy.
Trwająca pandemia i związany z nią kryzys ekonomiczny sprawiają, że polskie społeczeństwo ubożeje. Zapewne pojawią się głosy, że najpierw powinniśmy pomagać swoim...
To problem stary jak świat, ale zasada, że bliższa koszula ciału, nie współbrzmi z chrześcijaństwem. Jeżeli spotkam na ulicy potrzebującego, to bez wątpienia powinienem pomóc. To nie jest tak, że jestem uformowany misyjnie i pomagam tylko tym, którzy są na misjach. Przecież Kościół jest także w Polsce, również w mojej parafii. Pomagam więc tym, którym trzeba pomóc. Zasada, że najpierw wspieram swoich, a dopiero jak mi zostanie – także innych, nie wytrzymuje konkurencji ze zdrowym katolickim myśleniem.
Informacje o dziełach misyjnych diecezji tarnowskiej na: www.misje.diecezja.tarnow.pl .",Maria Fortuna-Sudor,https://www.niedziela.pl/numer/2020/21,misje,https://www.niedziela.pl/artykul/148087/nd/To-sie-dzieje-spontanicznie
Czynią świat lepszym,"Stulatki – tak dziś mówią o sobie siostry ze Zgromadzenia Urszulanek Serca Jezusa Konającego, które obchodzą właśnie jubileusz 100-lecia istnienia. Główne uroczystości zaplanowane są na 29 maja br. – w liturgiczne wspomnienie św. Urszuli Ledóchowskiej.","Jak cały świat z powodu pandemii COVID-19 zmienia swoje plany, tak i siostry jubilatki musiały zmienić sposób świętowania.
Dziękczynienie
Mszę św. jubileuszową zgodnie z planem odprawi w sanktuarium św. Urszuli w Pniewach o godz. 18 metropolita poznański abp Stanisław Gądecki. Wielu jednak będzie mogło w niej uczestniczyć tylko za pośrednictwem transmisji na kanale YouTube sanktuarium (www.youtube.com/c/sanktuarium-pniewyPl). – Z oczywistych względów nie odbędzie się zaplanowane na noc z 9 na 10 czerwca br. czuwanie sióstr na Jasnej Górze. Inaczej będą też przebiegać uroczystości w Warszawie z udziałem kard. Kazimierza Nycza, zaplanowane pierwotnie na 30 maja. Niemniej jednak dziękczynienie wciąż trwa, a rozpoczęło się w zeszłym roku – 28 lipca 2019 r., gdy na kapitule generalnej w Pniewach, z okazji wyboru nowego zarządu generalnego zgromadzenia, spotkały się przedstawicielki ze wszystkich krajów, w których jesteśmy obecne – opowiada s. Małgorzata Krupecka, która pełni funkcję rzeczniczki prasowej zgromadzenia i zajmuje się badaniem duchowości oraz historii urszulanek szarych. – Mszę św. sprawował wówczas nuncjusz apostolski w Polsce abp Salvatore Pennacchio.
Święta i prymas
– Stolica Apostolska zatwierdziła zgromadzenie 7 czerwca 1920 r. – wyjaśnia s. Krupecka. – Z racji planowanej beatyfikacji prymasa Wyszyńskiego nasze obchody zaplanowałyśmy trochę wcześniej – zdradza moja rozmówczyni. Obie zastanawiamy się, co na dzisiejsze – trudne także dla Kościoła – czasy pandemii powiedzieliby sługa Boży Stefan Wyszyński i św. Urszula. – Cechą wszystkich świętych, w tym prymasa Wyszyńskiego i św. Urszuli Ledóchowskiej, była umiejętność wsłuchiwania się w natchnienia Ducha Świętego. My często zagłuszamy ten głos i natchnienie pochodzące od Boga... Nie wiemy, co przyniesie pandemia, siostra jest jednak przekonana, że matka założycielka z pewnością mądrze by ten czas wykorzystała. Podobnie prymas Wyszyński, który w latach uwięzienia napisał tekst Jasnogórskich Ślubów Narodu. Tu znów pojawia się urszulański wątek: kiedy w 1956 r. na Jasnej Górze gromadzi się blisko milion Polaków i składa śluby przed Maryją, symboliczny pusty fotel, podkreślający nieobecność prymasa, przygotowuje przełożona urszulanek – m. Franciszka Popiel.
REKLAMA
Charyzmat
W centrum duchowości urszulanek szarych jest kontemplacja Serca Jezusa, konającego na krzyżu z miłości do człowieka. Jednocześnie założeniem jest pozytywny, radosny przekaz Ewangelii. Święta Urszula Ledóchowska uważała uśmiech, pogodę ducha i dobroć za szczególnie wiarygodne świadectwo więzi z Chrystusem. Potrafiła kochać i tę wartość przekazała następczyniom: kochać i szanować każdego człowieka, bez względu na wyznanie, przekonania i pozycję. Wychodzić do drugiego człowieka, odpowiadać na jego potrzeby, w czym ma pomagać również skromny, prosty szary habit. „Bo nawet strojem nie separujące się od świata, od ubogich – napisał w jednym z licznych listów do sióstr prymas Wyszyński – nosicie na sobie właśnie takie szare, urszulańskie szaty, dobrze przystosowane do kontaktowania z brudnymi miejscami, ze wszystkimi śmietnikami ludzkiego życia i z całą jego niedolą. Nie musicie ich unosić i wchodzicie w błoto, bo nic im nie zaszkodzi. Zostaną takie, jakimi były i jakimi je macie. Dla siebie potrzebujecie niewiele. Widać to po waszym ubiorze. Jest on bardzo skromny”. I dalej wśród listów odnajdujemy wciąż aktualne dla całego Kościoła zdanie: „Kościół pragnie zdjąć z nas wszystko, co odgradzałoby nas od współczesnego człowieka, co by nam przeszkadzało służyć jemu. Jesteście Zgromadzeniem nowoczesnym, to znaczy dostosowanym do potrzeb nowoczesnych. Jesteście Zgromadzeniem, które jest w drodze do czasów przyszłych, a ponieważ jesteście Zgromadzeniem w drodze, nie wolno wam być zasiedziałymi. Musicie wciąż krążyć i kursować (...) musicie być w drodze, gotowe do zaradzania każdej potrzebie, którą Wam Kościół ukaże”.
REKLAMA
Współczesność
Siostry zdają sobie sprawę, że muszą umieć uchwycić to, co się zmienia, wyczuć potrzeby człowieka XXI wieku i wyjść mu naprzeciw.
Jedną z ważniejszych działalności sióstr jest edukacja. W Polsce kilkadziesiąt sióstr katechizuje w szkołach i przedszkolach i animuje różne grupy parafialne, zwłaszcza Eucharystyczny Ruch Młodych. Urszulanki szare prowadzą też publiczne koedukacyjne Liceum Ogólnokształcące w Pniewach – tam, gdzie tętni życiem sanktuarium św. Urszuli Ledóchowskiej. Zgromadzenie prowadzi w Polsce siedemnaście przedszkoli, dwa domy dziecka, ponadto domy akademickie dla studentek, świetlice, oratoria, ogniska wychowawcze. Siostry pracują na wyższych uczelniach, ale i w kuchni dla ubogich w Poznaniu czy w DPS w Sieradzu. Obecnie siostry nauczycielki prowadzą zajęcia zdalne z uczniami i przedszkolakami. W czasie pandemii szyją maseczki – już kilkoma tysiącami obdarowały warszawskie szpitale. Trzy siostry z łódzkich domów odpowiedziały na potrzeby DPS w Głownie, gdzie część personelu i pacjentów zachorowało na COVID-19 – służą tam pomocą.
Urszulanki posługują dziś w czternastu krajach na pięciu kontynentach, m.in.: w Polsce, we Francji, Włoszech, w Niemczech, Finlandii, Rosji, na Ukrainie, Białorusi, w Kanadzie, Brazylii, Argentynie, Boliwii, Tanzanii i na Filipinach. Idą zawsze tam, gdzie widzą ubóstwo materialne i duchowe. Na ok. 750 sióstr ponad 500 to Polki.
Na pytanie, czego życzyć siostrom z okazji ich jubileuszu, s. Małgorzata odpowiada: – Żebyśmy umiały jak św. Urszula wsłuchiwać się w Ducha Świętego i zgodnie z tym, co usłyszymy, odważnie iść do ludzi z przesłaniem miłości. I oczywiście – nowych powołań.",Beata Włoga,https://www.niedziela.pl/numer/2020/21,św. Urszula Ledóchowska,https://www.niedziela.pl/artykul/148083/nd/Czynia-swiat-lepszym
Za Pirenejami wciąż głośno o Karolu,"„Największy papież w historii”, „jedna z kluczowych postaci XX”, „wielki promotor przesłania fatimskiego”, to tylko kilka haseł portugalskich i hiszpańskich publicystów na temat św. Jana Pawła II w dniach poprzedzających 100. urodziny Karola Wojtyły. Rocznicę tę na Półwyspie Iberyjskim odnotowują nawet media o profilu liberalnym.","Fatima, wrzesień 2013 r. Do pomnika Jana Pawła II podchodzi czwórka nastoletnich turystów z Polski. Ośmieleni nieliczną grupą modlących się pod statuą pielgrzymów wymieniają się uwagami o sanktuarium i miejscu, do którego dotarli. Nerwowo chowający do kieszeni papierosy chłopak w białym kapeluszu i kolorowej koszuli w kratkę wylicza jeszcze miejsca, które warto odwiedzić podczas „krótkiego urlopu” w Portugalii. Po chwili patrząc na uwiecznionego na postumencie papieża dodaje: „Pamiętam go... Wy też? Pamiętacie jak przyjeżdżał do Polski?” - pyta ściszonym głosem. W odpowiedzi słyszy chichot swoich towarzyszy wskazujących palcem na ustawione pod pomnikiem białe lampiony z pobłyskującym w środku czerwonym światełkiem. „Zostawiły je na pewno stare babcie z Polski” – puentuje turysta. Zanim odejdzie spod pomnika z kompanami odprowadzi jeszcze błędnym wzrokiem znikającą za wejściem do bazyliki grupę młodych Portugalczyków, która dziesięć minut wcześniej zostawiła pod pomnikiem wesoło mrugające rekwizyty. „Prześmiewca” nie wie, że można je kupić w sklepie po drugiej stronie ulicy.
Polacy do Fatimy, Portugalczycy do Zakopanego
Przedstawiciele władz spółki TAP nie ukrywają, że kiedy w 2009 r. ruszyły pierwsze bezpośrednie loty łączące Lizbonę z Warszawą analizowali „religijny target” w postaci polskich pielgrzymów odwiedzających masowo Fatimę. Nie przeliczyli się. Od tego czasu wyraźnie wzrosła liczba nie tylko grup, ale też pielgrzymów indywidualnie odwiedzających Portugalię w czasie krótkich, często weekendowych wypadów do Portugalii.
Ana, pracująca jako wolontariuszka w położonym 2 km od fatimskiego sanktuarium Valinhos, gdzie mieszkała trójka małych wizjonerów uczestniczących w objawieniach z 1917 r., wskazuje na bardzo wysoką liczbę „pojedynczych osób” i małych grupek turystów z Polski, których nikt nie liczy. Przyznaje, że pracownikom rektoratu w Fatimie trudno oszacować to „niemałe grono” gości znad Wisły.
REKLAMA
Wskazuje, że w ostatnim czasie również Polska stała się atrakcyjnym kierunkiem dla Portugalczyków. W archidiecezji Lizbony niemal w każdej parafii udało się w ciągu ostatniej dekady zorganizować co najmniej jedną podróż do Polski. Zdaniem księdza João Vergamoty, pomimo upływu czasu św. Jan Paweł II wciąż pozostaje bliski mieszkańcom Portugalii. - Chcą się na jego temat dowiedzieć więcej, poznać szczegóły z jego życia. Podczas podróży do Polski interesują ich przede wszystkim miejsca związane z osobą Karola Wojtyły – powiedział KAI duszpasterz, który ze swoimi parafianami z okolic Lizbony udawał się już kilkakrotnie na pielgrzymki do Polski.
Ambasador przesłania z Portugalii
Jeden z największych portugalskich znawców pontyfikatu Jana Pawła II historyk José de Carvalho nie ma wątpliwości co do wciąż dużego sentymentu Portugalczyków wobec osoby Karola Wojtyły. Autor książki biograficznej pt. „Papież uczuć” odnotowuje, że św. Jan Paweł II wiązał swoje cudowne ocalenie z rzymskiego zamachu z 13 maja 1981 r., ze wstawiennictwem Matki Bożej Fatimskiej. Jej święto przypadało właśnie w dniu ataku Mehmeta Alego Agcy. Carvalho wskazuje, że kulminacją trzech wizyt polskiego Pontifeksa do Portugalii było wyniesienie na ołtarze Hiacynty i Franciszka Marto, dwojga małych pastuszków, uczestników objawień maryjnych w Fatimie z 1917 r. Uroczysta ceremonia beatyfikacyjna, która odbyła się w sanktuarium fatimskim, była ostatnim ważnym wydarzeniem podczas pielgrzymki polskiego papieża do Portugalii w 2000 r.
Carvalho, który jest też autorem książki pt. „Jan Paweł II i Portugalia” przypomina, że Karol Wojtyła po raz pierwszy przybył do Portugalii w maju 1982 r. Wskazuje, że był on pierwszym w historii zwierzchnikiem Kościoła, który odwiedził ten kraj w ramach wizyty apostolskiej. Zaznacza, że choć wcześniej Paweł VI przybył 13 maja 1967 r. na uroczystości 50-lecia objawień do Fatimy, ale jego krótka obecność w sanktuarium miała jedynie charakter pielgrzymki do miejsca kultu maryjnego.
REKLAMA
Po wizycie w 1982 r. kolejne podróże apostolskie Jana Pawła II do Portugalii przypadły na 1991 r. oraz 2000 r. W obu przypadkach odbyły się w maju. W ich trakcie papież odwiedził wszystkie regiony tego kraju, w tym położone na Atlantyku archipelagi Azorów i Madery. Za każdym razem kluczowym punktem podróży były odwiedziny w sanktuarium w Fatimie.
W ocenie Carvalho św. Jan Paweł II był człowiekiem, za sprawą którego przesłanie z Fatimy rozeszło się bardzo szybko po całym świecie. - Karol Wojtyła stał się niejako ambasadorem, apostołem tego przesłania. Podczas każdej ze swoich podróży apostolskich nawiązywał do objawień fatimskich lub do płynącego z ich przesłania – powiedział w rozmowie z KAI Carvalho, przypominając, że zamach na Jana Pawła II z 1981 r., który przypadł właśnie w dniu Matki Bożej Fatimskiej, pomógł scementować więź papieża z portugalskim sanktuarium maryjnym.
Historyk wskazał, że przywiązanie Karola Wojtyły do osoby Maryi również było dobrze odbierane w Portugalii. - Jej mieszkańcy wciąż mają duże nabożeństwo do Maryi, co wynika z kilku czynników, m.in. z wciąż silnej pozycji rodziny w portugalskim społeczeństwie, a także nieustannego szacunku dla roli matki – podkreślił Carvalho.
Papież na trudne czasy
Na portugalskim rynku wydawniczym pojawiają się stale publikacje dotyczące Karola Wojtyły. Wydana przez największy dziennik Portugalii „Correio da Manha” książka biograficzna o Janie Pawle II, autorstwa Carvalho, cieszy się bardzo dużym zainteresowaniem czytelników, a po kilka dniach sprzedaży zniknęła niemal całkowicie z portugalskich kiosków. Publikacja pojawiła się z okazji stulecia urodzin papieża.
REKLAMA
Inny dziennik „Diario de Noticias” również nie zapomniał o rocznicy urodzin Karola Wojtyły. W sobotnim dodatku do tej jednej z najbardziej opiniotwórczych gazet Portugalii znalazł się dwustronicowy tekst dotyczący życia polskiego papieża. Przypomina on trudne doświadczenia z dzieciństwa i młodości Jana Pawła II, m.in. przedwczesną śmierć rodziców, a także 26-letniego brata Edmunda, lekarza zmarłego wskutek zachorowania na szkarlatynę, której nabawił się od chorej pacjentki w szpitalu w Bielsku. Lizbońska gazeta odnotowuje, że w czasach epidemii koronawirusa przesłanie z inauguracji pontyfikatu papieża: „Nie lękajcie się!” wciąż pozostaje aktualne. Dodatkowo liberalny dziennik zauważa, że sentyment Jana Pawła II do Fatimy sprawił, że ta portugalska miejscowość stała się jednym z ulubionych miejsc pielgrzymkowych Polaków na świecie.
Inny portugalski dziennik „Diario do Minho” odnotowuje, że imię pochodzącego z Polski papieża stało się w ostatnich dniach ponownie głośnie w związku z faktem, że hotel im. Jana Pawła II został zamieniony na szpital, w którym rozpoczęto leczenie chorych na COVID-19. Zaadaptowany na placówkę medyczną obiekt turystyczny należący do archidiecezji w Bradze znajduje się obok sanktuarium maryjnego Sameiro. Świątynia znalazła się na trasie pierwszej pielgrzymki Jana Pawła II do Portugalii 15 maja 1982 r. W dwa lata później z inicjatywy okolicznej ludności wybudowano w sąsiedztwie miejscowego sanktuarium pomnik przedstawiający Karola Wojtyłę.
Przesłanie nadziei
Jan Paweł II nie przestaje był popularny podczas pandemii także po drugiej stronie granicy, w Hiszpanii, w dodatku wśród młodych. Wraz z nasileniem się przypadków koronawirusa oraz zgonów na COVID-19 przybyło w internecie przekazów zachęcających do „wytrwania w czasie próby”. Niektóre czerpią z myśli polskiego Pontifexa. Na przełomie marca i kwietnia rekordy popularności wśród hiszpańskich internautów biła homilia Jana Pawła II z 1987 r., będąca formą zachęty do wytrwania w okresie pandemii.
REKLAMA
Słowa wypowiedziane 33 lata temu podczas Mszy w Santiago, stolicy Chile, wzywały do „zachowania nadziei i miłości” w obliczu przeciwieństw. Papież powiedział wówczas: „Miłość zawsze zwycięża; tak jak Chrystus zwyciężył! Miłość zawsze zwycięża, choć w obliczu pewnych sytuacji i zdarzeń może wydawać nam się bezsilna. Chrystus na krzyżu wydawał się bezsilny, ale Bóg zawsze może więcej!”. Przesyłany wśród hiszpańskich internautów apel papieża kończy się słowami: „Pragnijcie nie tylko tego życia tutaj, ale też życia wiecznego!”.
„Wojtyła” na planie
W związku ze stuleciem urodzin św. Jana Pawła II do internetu trafił nowy film dotyczący życia byłego arcybiskupa Krakowa. Obraz pt. „Wojtyła. Śledztwo” nakręcony został przez hiszpańskiego reżysera José Marię Zavalę. Fabularyzowany dokument pierwotnie miał trafić do hiszpańskich kin 15 maja, jednak te wciąż pozostają zamknięte z powodu epidemii koronawirusa. Pojawienie się filmu, jak podkreśla jego producent, spółka European Dreams Factory, nieprzypadkowo zbiega się z setną rocznicą urodzin polskiego papieża, a obok krajów takich jak Hiszpania i Meksyk, gdzie w pierwszej kolejności miał być wyświetlany, miała być również jego rodzinna Polska.
Zavala, który w przeszłości pracował jako dziennikarz publicznej hiszpańskiej telewizji TVE, reżyserował już filmy dokumentalne i fabularne, m.in. „Tajemnica Ojca Pio”, dotyczący życia zmarłego w 1968 r. włoskiego kapucyna i mistyka św. Pio z Pietrelciny. Nowy film hiszpańskiego twórcy został zrobiony w konwencji thrillera-dokumentu, w którym wykorzystano materiały archiwalne, m.in. dotyczące zamachu na życie papieża z 13 maja 1981 r., do którego doszło na rzymskim placu św. Piotra.
REKLAMA
Hiszpański reżyser w filmie „Wojtyła. Śledztwo” przedstawił m.in. wątki związane z inwigilowaniem byłego arcybiskupa Krakowa przez polskie komunistyczne służby bezpieczeństwa, a jako świadkowie w fabularyzowanym dokumencie pojawili się dawni przyjaciele i współpracownicy Karola Wojtyły, historycy, a także informacje z teczek komunistycznej bezpieki.
Idol młodych
Pomimo upływu 15 lat od śmierci Jana Pawła II jego nauczanie i postać wciąż interesuje młodych mieszkańców Hiszpanii, do której podróżował on pięciokrotnie. W kraju tym nie brakuje też inicjatyw upamiętniających Karola Wojtyłę. Jedną z nich jest zainicjowana podczas tegorocznej wiosny w niższym seminarium duchownym w Madrycie ekspozycja zdjęć dotyczących osoby św. Jana Pawła II.
Mało dotychczas znaną inicjatywą hiszpańska odwołującą się do nauczania pochodzącego z Polski papieża jest aktywność stowarzyszenia tzw. Ratowników im. Jana Pawła II. Jego władze twierdzą, że poprzez swoją działalność uratowało już ono przed aborcją ponad 4000 dzieci. Jak poinformowała szefująca stowarzyszeniu Marta Velarde, dzieci zostały uratowane dzięki nakłanianiu przez członków tej organizacji ciężarnych kobiet do odstąpienia od zamiaru aborcji. - Wiele z nich zostało przekonanych o konieczności utrzymania ciąży bezpośrednio przed wejściem do kliniki aborcyjnej – dodała katolicka działaczka.
Liderka stowarzyszenia funkcjonującego od 2012 r. wyjaśnia, że Ratownicy im. Jana Pawła II próbują też obalać mity dotyczące aborcji. - Usiłujemy pokazywać, że noszące się z zamiarem poddania zabiegowi aborcji kobiety wcale jej nie chcą. Bardziej zainteresowane tym są kliniki aborcyjne, które zarabiają pieniądze – powiedziała Velarde, wskazując, że matki noszące się z zamiarem poddania zabiegowi przerwania ciąży są otwarte na rozmowę z działaczami organizacji pro-life. - Te kobiety naprawdę nas słuchają przed wejściem do kliniki aborcyjnej. Chcą rozmawiać. Ostateczna decyzja zawsze należy do nich – dodaje katolicka aktywistka.
REKLAMA
W opinii szefowej Ratowników im. Jana Pawła II planowane przez nowy centrolewicowy rząd Pedra Sancheza zmiany w hiszpańskim ustawodawstwie służą zakazowi rozmów z kobietami przed klinikami aborcyjnymi. Velarde wskazuje, że intencja hiszpańskiego gabinetu jest zbieżna z korzyściami finansowymi klinik aborcyjnych. - Rezygnacja każdej kobiety z usług takich placówek to strata dla tych instytucji oscylująca pomiędzy 500 a 3000 euro – dodała Marta Velarde.
Papież rekordzista
Szefująca hiszpańskiej sekcji portalu katolickiego Aleteia.org Inma Alvarez wskazuje, że dla wielu ludzi na świecie Jan Paweł II pozostaje największym papieżem w historii „o zasięgu światowym”, a także „rekordzistą” w wielu dziedzinach. - W okresie jego pontyfikatu Kościół podwoił liczbę państw, z którymi posiadał wcześniej stosunki dyplomatyczne, pomnożył liczbę przeprowadzanych kanonizacji, zaangażował się w dialog ze światem kultury i nauki, a także zaczął brać aktywny udział na forach międzynarodowych dotyczących sprawiedliwości społecznej oraz pokoju na świecie – powiedziała KAI hiszpańska publicystka, wskazując, że 15 lat po śmierci papieża z większym dystansem łatwiej widoczny jest”“gigantyczny krok”, jaki Polak z Wadowic wykonał dla Kościoła.
Jednym z ważnych ośrodków służących badaniu dzieła św. Jana Pawła II w Hiszpanii jest zainaugurowana w listopadzie 2018 r. na katolickim uniwersytecie w Avili (CITeS), w środkowej części kraju, katedra naukowa dotycząca myśli i duchowości papieża. Jej studenci w ramach zajęć poznają m.in. nauczanie polskiego Pontifeksa. Pierwsza katedra Jana Pawła II w Hiszpanii powstała we współpracy z Uniwersytetem Papieskim w Krakowie, a szczególnie ważne miejsce w jej pracy zajmują aspekty mistyczne życia i twórczości Karola Wojtyły.","Marcin Zatyka
/Lizbona, Madryt (KAI)",,Jan Paweł II,https://www.niedziela.pl/artykul/53382/Za-Pirenejami-wciaz-glosno-o-Karolu
Bp Przybylski: Bez Ducha Świętego człowiek będzie sierotą,"– Bez odnowy w Duchu Świętym wiara będzie gasła – powiedział w sobotę 16 maja bp Andrzej Przybylski, biskup pomocniczy archidiecezji częstochowskiej i delegat Konferencji Episkopatu Polski ds. Odnowy w Duchu Świętym, który w Kaplicy Cudownego Obrazu Matki Bożej na Jasnej Górze przewodniczył Mszy św. podczas 24. czuwania tej wspólnoty w sanktuarium.","Mszę św. koncelebrowali m.in. ks. Artur Potrapeluk – przewodniczący Krajowego Zespołu Koordynatorów Odnowy w Duchu Świętym, o. Tomasz Chmielewski – opiekun Jasnogórskiej Wspólnoty Odnowy w Duchu Świętym „Kana” oraz księża koordynatorzy i opiekunowie.
– Jesteśmy przy Oblubienicy Ducha Świętego, aby powiedzieć, że dalej chcemy pokornie i w całkowitym oddaniu służyć Duchowi Świętemu – podkreślił w kazaniu bp Przybylski.
Pasterz powiedział, że „chrześcijańską tożsamość wyznaczają: odnowa w Duchu Świętym, Kościół i konkretne miejsce, do którego powołuje nas Duch Święty”.
Odwołał się do papieża emeryta Benedykta XVI, który pisał, że „wiara gaśnie jak niepodsycany ogień” i który wołał do Maryi, „by wyjednała dla Kościoła także dziś nową Pięćdziesiątnicę, która pozwoli wszystkim rozpalić na nowo radość i świadectwo Ewangelii”.
– Tylko ogień Ducha Świętego może przywrócić żywą obecność Jezusa w świecie, dlatego wszyscy potrzebujemy ciągłej odnowy w Duchu Świętym. To nie jest jakiś duchowy wybuch, ale konieczność Kościoła i ludzi wiary – zaznaczył bp Przybylski.
Kaznodzieja zauważył, że na początku ziemia była bezładem i chaosem. Dopiero dzięki Bożemu Duchowi Bóg stworzył w Jego mocy ład i porządek. – Bez ognia Ducha Świętego każda ludzka wspólnota ugrzęźnie w chaosie i wojnie. Jeśli nie będziemy się odnawiać w Duchu Świętym, stracimy ognień wiary i doprowadzimy do bałaganu w sobie i w świecie. Bez Ducha Świętego Kościół, każda wspólnota i każdy człowiek będą żyć jak sieroty – w poczuciu lęku i niebezpieczeństwa – przestrzegał.
Przywołując postawę Apostołów, którzy ze strachu zamknęli się w Wieczerniku, powiedział, że jedyne, co zrobili mądrze, to trwanie „na modlitwie z Maryją, bo wtedy zstąpił Duch Święty i wypalił w nich lęki, asekurację i szukanie tylko siebie”. – Z uczniów „na pół gwizdka” stali się prawdziwymi świadkami Boga. To jest siła odnowy w Duchu Świętym – przekonywał kaznodzieja.
REKLAMA
Zwrócił również uwagę na zakorzenienie tego ruchu w Kościele. – Duch Święty rozdaje dary i charyzmaty bardzo osobiście, ale rozdaje je najpierw Kościołowi. Odnowa w Duchu Świętym to odnowa katolicka, wierna i posłuszna Kościołowi, która doskonale rozumie, że jeśli Duch daje jej misję i charyzmaty, to nie tylko dla indywidualnego pożytku charyzmatyka, ale dla Kościoła – kontynuował.
Bp Przybylski powiedział, że „Jezus nie przestaje kochać Kościoła ani nie przestaje nas w nim uświęcać i zbawiać”. – Jezus nie wyprowadził się z Kościoła. On ożenił się z nim na dobre i złe – stwierdził pasterz.
Przywołał również patrona dnia, św. Andrzeja Bobolę, męczennika za jedność Kościoła, nadchodzący jubileusz 100. rocznicy urodzin św. Jana Pawła II i beatyfikację kard. Stefana Wyszyńskiego. – To byli ludzie charyzmatu, oddani Duchowi Świętemu. Mieli misję w Polsce i dla Polski. Odnowa w Duchu Świętym jest powołana przez Ducha, by również odnawiać oblicze tej ziemi – podkreślił biskup.
Odnosząc się do epidemii COVID-19, pytał, dlaczego Bóg zsyła na nas doświadczenia. – To okazja do świadectwa, do świadczenia. Jako Odnowa w Duchu Świętym jesteśmy szczególnie wezwani, by obecne czasy były czasami do świadczenia, a nie do narzekania czy pesymizmu. Trwajmy w tym świadectwie – zakończył bp Przybylski.
Podczas dwudniowego czuwania (15-16 maja) konferencje wygłosili: bp Andrzej Przybylski, ks. Artur Potrapeluk („Czy Kościół potrzebuje dziś charyzmatyków?”) oraz ks. Andrzej Grefkowicz („Kocham Kościół”). Świadectwem miłości do Kościoła podzielił się raper TAU. Nie zabrakło również modlitwy uwielbienia.
Tegoroczne czuwanie przebiegło pod hasłem: „Kocham Kościół”.",Maciej Orman,,Jasna Góra,https://www.niedziela.pl/artykul/53347/Bp-Przybylski-Bez-Ducha-Swietego-czlowiek
Papież wzywa do modlitwy o pokój i zakończenie pandemii w jedności z Maryją z Fatimy,Do modlitwy do Maryi Panny o wytrwanie w miłości Boga i bliźniego wezwał wiernych Franciszek na zakończenie audiencji ogólnej 13 maja w Watykanie.,"Przypomniał, że w dniu dzisiejszym przypada wspomnienie Matki Bożej z Fatimy, która po raz pierwszy ukazała się trójce pastuszków w tej małej portugalskiej wiosce 13 maja 1917 r. Zachęcił do modlitw o pokój na świecie i o ustanie pandemii koronawirusa. Podobnie jak w poprzednich tygodniach również dziś cotygodniowe spotkanie papieża z wiernymi z całego świata odbyło się w systemie ""on-line"", a swoją katechezę wygłosił on z Biblioteki Pałacu Apostolskiego w Watykanie.
""W rocznicę pierwszego ukazania się [Maryi] małym widzącym z Fatimy zachęcam Was do błagania Maryi Panny, aby każdy z was trwał w miłości do Boga i bliźniego"" – powiedział Ojciec Święty, streszczając swe nauczanie w języku włoskim.

PODZIEL SIĘ CYTATEM
Trzy lata temu, w tym samym dniu odprawił on uroczystą Mszę św. w tym najsławniejszym sanktuarium portugalskim dokładnie w setną rocznicę pierwszego objawienia w Cova da Iria. W czasie tamtej liturgii ogłosił świętymi Franciszka i Hiacyntę Marto – dwoje pastuszków, którym wraz z ich kuzynką Łucją (Lúcia) dos Santos ukazywała się ""Przepiękna Pani”.
REKLAMA
Dziś w pozdrowieniach dla pielgrzymów języka portugalskiego papież przypomniał postać Maryi Panny, zachęcając do przeżycia tego maja, modląc się codziennie “z większą intensywnością i wiernością”, zwłaszcza odmawiając różaniec, “jak to zaleca Kościół, w duchu posłuszeństwa pragnieniu ciągle powtarzanemu w Fatimie przez Matkę Bożą”: pod Jej opieką “bóle i udręki życia będą bardziej znośne”, idąc za nauczaniem Chrystusa.
Nie tylko Franciszek łączył się z wiernymi za pośrednictwem przekazu telewizyjnego i internetu. Ze względu na ograniczenia związane z pandemią Covid-19 również m.in. tegoroczne uroczystości w samej Fatimie odbywały się w ten sam sposób. Po niedawnym poświęceniu ""on-line"" Portugalii Najświętszemu Sercu Jezusa i Niepokalanemu Sercu Maryi odwołano tradycyjną międzynarodową pielgrzymkę do Fatimy. Zamiast niej dziś w nocy odbyła się bezpośrednia transmisja modlitwy różańcowej a przed południem w bazylice Matki Bożej Różańcowej biskup Leirii-Fátimy kard. António Augusto dos Santos Marto przewodniczył międzynarodowej Mszy św., której uczestników pozdrowił Ojciec Święty podczas audiencji ogólnej.
Za pośrednictwem redakcji portugalskiej Radia Watykańskiego kardynał zwrócił się do wiernych języka włoskiego, którzy nie mogli przybyć do Fatima z powodu – jak to określił – ""ciężkiej próby"", jaką jest pandemia. Zapewnił, że zawierzył ich ""oblicza"" i ich ""cierpienia"" Maryi, aby Jej ""macierzyńska pomoc"" dała wszystkim ""siłę do pokonania"" tego zagrożenia.
Własne przesłanie z Fatimy przekazał też 13 bm. rektor tego sanktuarium ""o wymiarze światowym"" ks. Carlos Cabecinhas, wzywając wiernych do bycia “jednego serca”. Przypomniał, że również rok 1917 był okresem pandemii, gdy szalała grypa zwana ""hiszpanką"". W Fatimie Maryja “przyniosła orędzie nadziei w czasie tak samo naznaczonym licznymi wstrząsami. «Nie zniechęcajcie się, nigdy was nie opuszczę. Moje Niepokalane Serce będzie twoim schronieniem i drogą, która zaprowadzi cię do Boga», powiedziała wówczas Matka Boża Łucji” – zauważył ks. rektor.
Podkreślił, że nadzieja jest orędziem z Fatimy dla wszystkich mężczyzn i kobiet świata. A nawiązując do rzeczywistości roku 2020 stwierdził: “Niech ta nadzieja na odmienne dni zachęca nas i prowadzi do dnia, w którym z pewnością będziemy mogli znów zebrać się razem w Cova di Iria, aby wspólnie świętować swoją wiarę”.","kg (KAI
/VaticanNews)
/Watykan
/Fatima",https://www.niedziela.pl/numer/2019/51,Franciszek,https://www.niedziela.pl/artykul/53190/Papiez-wzywa-do-modlitwy-o-pokoj-i
"Papież bliski, ale czy znany...",Dziś też papież wołałby: Nie lękajcie się! – mówi George Weigel w rozmowie z  ks. Pawłem Rozpiątkowskim.,"W 100. rocznicę urodzin Karola Wojtyły, zadaliśmy wybitnym znawcom i świadkom pontyfikatu św. Jana Pawła II pytania o to, kim dla nich jest papież z Polski, jak ocalić dla przyszłych pokoleń jego nauczanie i jak oceniają miejsce tego nauczania w obecnych czasach.
Ks. Paweł Rozpiątkowski: Czy będzie Pan w jakiś szczególny sposób obchodził 100. rocznicę urodzin Jana Pawła II?
George Weigel: Planowałem być 18 maja w Polsce, ponieważ jednak z powodu pandemii COVID-19 jest to niemożliwe, będę świętował ten dzień w domu – w duchu refleksji i modlitwy, będę również rozmawiał telefonicznie z moimi przyjaciółmi z Polski.
Kim dla Pana był i kim jest Jan Paweł II?
Jan Paweł II był symboliczną postacią drugiej połowy XX wieku, człowiekiem, którego życie najlepiej podsumowuje próby i triumfy ludzkiego ducha w dekadach po II wojnie światowej. To był najważniejszy papież w historii, biorąc pod uwagę jego wpływ zarówno na Kościół, jak i na świat.
REKLAMA
Papieża Polaka nie ma z nami już 15 lat. Czy wobec szybko zmieniającego się świata jest to już postać historyczna czy jego nauczanie jest nadal aktualne?
Jan Paweł II pozostawił zbiór myśli, które przez Kościół i świat jeszcze nie do końca zostały „przetrawione”. W niektórych częściach świata – obawiam się, że również w Polsce – to „trawienie” dopiero się zaczyna. Poważnym błędem byłoby pozostawienie papieża w przeszłości. Jego przenikliwość i nauczanie są wyjątkowo ważne w kontekście rozumienia naszej teraźniejszości i możliwej przyszłości.
Jak Pan myśli, co św. Jan Paweł II powiedziałby tu i teraz – w sytuacji, gdy świat walczy z pandemią, gdy kościoły w wielu miejscach są pozamykane, gdy religijność i wiara przenoszą się do internetu, a ludzie się boją...
Z pewnością powtórzyłby wezwanie z 22 października 1978 r.: „Nie lękajcie się!”. Myślę, że papież cieszyłby się z solidarności wyrażonej przez tak wielu ludzi, którzy pomagają np. swoim sąsiadom w czasie pandemii. Przypomniałby nam również, że kryzysy nie są powodem do porzucenia demokratycznych zasad i praktyk. Przekonywałby na pewno, że zmartwychwstały Pan wciąż objawia ostateczną prawdę o ludzkiej przyszłości.
Czy, Pańskim zdaniem, nauczanie Jana Pawła II jest dziś marginalizowane?
Nauczanie papieża Polaka ma nadal głęboki wpływ na wszystkie żywe wspólnoty i części Kościoła na świecie. Chylą się ku upadkowi lub wymierają natomiast te z nich, które zawsze odrzucały to nauczanie z powodu jego „konserwatywności”. Uważam jednak, że cały Kościół musi głębiej się wczytać w dzieła Jana Pawła II.
Co należałoby zrobić, jakie działania podjąć, aby zachować od zapomnienia dziedzictwo św. Jana Pawła II?
Chodzi nie o to, żeby ocalić jego dziedzictwo, ale by patrzeć w przyszłość jego oczami. W Polsce jest za dużo nostalgii za Janem Pawłem II, a za mało zaangażowania w jego nauczanie, przejęcia się jego myślą. Polacy nie mogą spoglądać w przyszłość jego oczami, patrząc nieustannie wstecz. Mam nadzieję, że Polska wykorzysta 100. rocznicę urodzin papieża do tego, żeby uhonorować go przez prawdziwe zaangażowanie się w poznawanie jego nauczania i wypełnianie go. Dobrą wskazówką do tego, żeby zacząć myśleć w duchu Jana Pawła II o życiu publicznym, jest przeczytanie napisanej w 1991 r. encykliki Centesimus annus. By zacząć widzieć przyszłość Kościoła oczami papieża, warto się zapoznać z encykliką Redemptoris missio z 1990 r., a żeby w duchu chrześcijańskiej antropologii Jana Pawła II podjąć refleksję nad trwającym na Zachodzie kryzysem, dobrze jest znać jego pierwszą encyklikę – Redemptor hominis, którą napisał w 1979 r.
Tłumaczenie: Maciej Orman
George Weigel - amerykański pisarz i teolog, autor słynnej biografii Jana Pawła II Świadek nadziei",Z Georgem Weigelem rozmawia ks. Paweł Rozpiątkowski,https://www.niedziela.pl/numer/2020/20,wywiad,https://www.niedziela.pl/artykul/148003/nd/Papiez-bliski-ale-czy-znany
Obserwator,25 kwietnia po godzinie 21 do wrocławskiego okna życia trafił kilkumiesięczny chłopczyk.,"IMPAS PRZEZWYCIĘŻONY
Korespondencyjny parlament
Poważny, zdawałoby się, konflikt w koalicji rządzącej został zażegnany. Wybory prezydenckie, których termin nie mógł zostać dotrzymany, zostały przesunięte. Na kiedy – to się okaże. Aby tak się stało i rządząca centroprawicowa koalicja mogła przenieść głosowanie na później, musiało dojść do spięcia, a potem porozumienia między liderami PiS – Jarosławem Kaczyńskim i Porozumienia – Jarosławem Gowinem. We wspólnym oświadczeniu politycy ogłosili, że obie partie przygotowały rozwiązanie, które zagwarantuje Polakom możliwość wzięcia udziału w demokratycznych wyborach. Poinformowali, że po przewidywanym stwierdzeniu przez SN nieważności wyborów, wobec ich nieodbycia, marszałek Sejmu ogłosi nowe wybory prezydenckie w pierwszym możliwym terminie. Wybory odbędą się – „w trosce o bezpieczeństwo Polaków, ze względu na sytuację epidemiczną” – w trybie korespondencyjnym. Najwcześniej w połowie lipca br.
Satysfakcję z osiągniętego porozumienia w koalicji wyraził prezydent RP Andrzej Duda. – Mam nadzieję, że wybory prezydenckie odbędą się jak najszybciej, w sposób bezpieczny dla wszystkich – powiedział. – Jak państwo wiedzą, startuję w tych wyborach po to, żeby je wygrać. I chciałbym osiągnąć możliwość zrealizowania drugiej kadencji (...), i nadal uczestniczyć w programie naprawy naszej ojczyzny. Gwarancją skuteczności tego działania dla mnie jest to, abym mógł to robić razem z rządem Zjednoczonej Prawicy i większością parlamentarną – podkreślił.
Kalendarz wskazuje na to, że wybory odbędą się w lipcu – ocenia prof. Jacek Reginia-Zacharski, politolog z Uniwersytetu Łódzkiego. Kadencja Dudy kończy się 6 sierpnia br., a wobec zapisów konstytucji nie wiemy, co by się stało, gdyby kadencja się skończyła; nie było stanu wyjątkowego, a mandat prezydenta wygasł. To rodziłoby pole do dodatkowych spekulacji. Profesor Reginia-Zacharski przewiduje dużą determinację rządzących, by wybory odbyły się możliwie jak najszybciej.
REKLAMA
Wojciech Dudkiewicz
SONDAŻ
Chude lata
Jesteśmy umiarkowanymi pesymistami. Trzy czwarte Polaków spodziewa się co najmniej dwóch chudych lat – tak wynika z badań SW Research. Tyle ma zająć gospodarce powrót do stanu sprzed pandemii COVID-19. Optymistów jest niewielu: 14,5% respondentów twierdzi, że zajmie to rok, 27,5% – że potrzebne będą do tego 2 lata, a jedna trzecia uważa, że zajmie to od 3 do 5 lat. Pandemia wywołała poważny wstrząs gospodarczy na świecie i w UE, a jej skutki społeczno-ekonomiczne będą bardzo dotkliwe. Komisja Europejska ma jednak dla nas nie najgorsze wieści.
Zestawienie przygotowane przez analityków z Brukseli – pierwsze od czasu wybuchu pandemii – pokazuje, że żadne z państw UE nie obroni się przed załamaniem gospodarczym; różnice co do jego przebiegu mogą być spore, a Polska straci najmniej. Nasz kraj też czeka recesja, ale najpłytsza ze wszystkich krajów unijnych, nie taka jak na południu Europy. Spadek PKB wyniesie ok. 4%, podczas gdy w Grecji – 9%. Na 2021 r. prognozowany jest wzrost PKB Polski o ok. 4%. Ten dynamiczny wzrost, który ma nastąpić, nie spowoduje jednak odrobienia wszystkich strat.
j.k.
PAPIEŻ DO POLAKÓW
Wstawiennictwo świętego
Podczas audiencji generalnej Franciszek zachęcił Polaków do modlitwy za Kościół i naród przez wstawiennictwo św. Stanisława. – Będziecie obchodzili uroczystość św. Stanisława, biskupa i męczennika, patrona Polski. Od wieków ten wielki święty pozostaje w pamięci i duchowości Polaków jako nieugięty obrońca wiary, porządku moralnego i społecznego, opiekun najsłabszych i bezbronnych, pasterz gotowy oddać życie za Chrystusa i za swoje owce – powiedział. – Przez jego wstawiennictwo módlmy się za Kościół w Polsce i za naród polski, aby (...) w trudnej sytuacji spowodowanej pandemią (...) mógł się cieszyć Bożym błogosławieństwem, pokojem i pomyślnością.
REKLAMA
j.k.
STOLICA APOSTOLSKA
Czas kryzysu
Watykan sukcesywnie łagodzi środki ostrożności w obliczu pandemii COVID-19 – podobnie jak to się dzieje we Włoszech, gdzie zapowiedziano pierwsze poluzowanie po prawie 2 miesiącach stanu kryzysowego. Oczywiście, bilans 11 osób zakażonych wśród ok. 5 tys. pracowników i współpracowników Watykanu jest nieporównywalny ze statystykami z Włoch, gdzie zachorowało ponad 200 tys. osób, a 27 tys. zmarło. Zarówno Kuria Rzymska, jak i Państwo Watykańskie zamierzają stopniowo wychodzić z nakazu pozostawania w domach. Watykan przywiązuje wielką wagę do przestrzegania surowych norm państwa włoskiego w walce z koronawirusem.
Już się zapowiada, że papież Franciszek nadal nie będzie odbywał otwartych spotkań z wiernymi. Do końca czerwca br. nie będzie środowych audiencji ogólnych, a modlitwy Regina Caeli i Anioł Pański w niedzielne południe będą odmawiane tylko w obecności kilku współpracowników w prywatnej bibliotece Pałacu Apostolskiego i transmitowane on-line. Do audiencji ogólnych Franciszek powróci najwcześniej w sierpniu br., ale zależy to od rozwoju sytuacji. Nie do pomyślenia jest jednak, żeby wtedy papież przejeżdżał otwartym jeepem po placu św. Piotra pośród szpalerów ludzi.
Znaczna część pracowników Kurii Rzymskiej wróciła do swoich miejsc pracy. Tam, gdzie to jest możliwe, wprowadzono elastyczny czas pracy i system zmianowy, aby wszyscy pracownicy nie musieli pracować w tym samym czasie.
w.d.
AUDIENCJA OGÓLNA
Oddech wiary
„Modlitwa jest oddechem wiary, jej najbardziej właściwym wyrazem. Jest wołaniem wychodzącym z serca tych, którzy wierzą i powierzają się Bogu” – powiedział Franciszek podczas audiencji ogólnej 6 maja br. Papież rozpoczął cykl katechez poświęconych modlitwie. W pierwszej wskazał na postać ewangelicznego niewidomego żebraka: wytrwały w prośbie Bartymeusz otrzymał to, o co prosił. Jezus dostrzegł w bezbronnym człowieku moc jego wiary, która przyciąga miłosierdzie i moc Boga.
REKLAMA
Modlitwa domaga się od nas pokory i wypływa z naszego pragnienia Boga. – Wiara jest krzykiem; niewiara – tłumieniem tego krzyku, rodzajem zmowy milczenia. Wiara jest protestem przeciwko żałosnemu stanowi, którego przyczyny nie rozumiemy; niewiara – poprzestawaniem na znoszeniu sytuacji, do której się dostosowaliśmy. Wiara jest nadzieją, że będziemy zbawieni, niewiara to przyzwyczajenie się do gnębiącego nas zła – zaznaczył Franciszek.
w.d.
USA
Pakiety premium
Amerykańscy biskupi zaapelowali do departamentu sprawiedliwości o ukrócenie pornografii w sieci i objęcie większą ochroną osób padających ofiarą bardzo dochodowego przemysłu pornograficznego. To reakcja na znaczący wzrost ruchu internetowego na stronach o takim profilu, który odnotowano w czasie izolacji wywołanej pandemią. Biskupi nawiązują do najnowszych badań dotyczących jednego z największych amerykańskich portali pornograficznych, który w czasie pandemii oferował swoim klientom bezpłatne tzw. pakiety premium. Korzystali z nich m.in. mieszkańcy Włoch, Francji i Hiszpanii. W każdym z tych krajów ruch na portalu wzrósł średnio o prawie dwie trzecie, a policja wykryła znaczną liczbę filmów ze scenami przemocy, gwałtów i z udziałem nieletnich. Za procederem pornografii kryją się handel ludźmi i niewolnictwo. Biskupi przypominają, że pornografia ma wyniszczający wpływ na relacje międzyludzkie. Po opublikowaniu wspomnianych badań w USA zrodziła się obywatelska inicjatywa, w której dąży się do zamknięcia tego największego portalu pornograficznego. Tylko w ciągu jednej doby podpisało się pod nią ponad 860 tys. osób.
j.k.
WATYKAN – BELGIA
Eutanazja w Belgii
Kongregacja Nauki Wiary zakazała belgijskiemu Zgromadzeniu Braci Miłosierdzia używania nazwy „katolickie” w związku z eutanazją pacjentów leczonych w 15 szpitalach zgromadzenia. Po tej decyzji bracia postanowili opuścić należące do nich szpitale psychiatryczne w Belgii, choć zgromadzenie należy do pionierów w dziedzinie opieki psychiatrycznej w tym kraju. Zakonnicy stracili wpływ na placówki po przekazaniu ich w zarząd firmie medycznej, która z czasem zaczęła przeprowadzać w nich zabiegi eutanazji. W 2017 r. zarząd stowarzyszenia, którego szefem jest były premier Belgii, pierwszy stały przewodniczący Rady Europejskiej Herman Van Rompuy, a większość stanowią osoby świeckie, zdecydował o zezwoleniu na eutanazję w swoich szpitalach w Belgii. Mimo że interweniowali generał zakonu br. René Stockman i bp Jan Hendriks, którego Stolica Apostolska wysłała do Belgii jako wizytatora apostolskiego, to jednak z przeprowadzania eutanazji nie zrezygnowano.
REKLAMA
j.k.
ROSJA
Oficjalnie jest dobrze
Kraj rządzony przez Władimira Putina wyprzedził inne państwa europejskie, pod względem szybkości rozprzestrzeniania się koronawirusa. Niedawno wykrywanych było po kilkanaście tysięcy nowych zakażeń. Połowa chorych w całym kraju przebywa w Moskwie, tam też codziennie odnotowuje się połowę nowych przypadków i tam z powodu zakażenia wirusem zmarła połowa osób. Przed moskiewskimi szpitalami ustawiały się kolejki karetek wiozących chorych. Władze wprowadziły ostrą cenzurę, wzmianki o brakach w wyposażeniu są ścigane z urzędu.
Oficjalnie śmiertelność w Rosji z powodu koronawirusa jest jednak znacznie niższa niż gdzie indziej. Według rządowych statystyk, umieralność w marcu-kwietniu w latach 2018, 2019 i 2020 jest prawie taka sama. – Cały świat walczy z pandemią, a my – z pozaszpitalnym zapaleniem płuc – powiedziała szefowa niezależnego Związku Lekarzy Anastasia Wasiljewa. Prawdopodobnie epidemia weszła do Moskwy i Rosji tylnymi drzwiami – przez Europę Zachodnią, z Alp, z popularnego wśród rosyjskiej elity kurortu Courchevel.
Szybkiemu wzrostowi zachorowań w kwietniu br. towarzyszył w Moskwie narastający chaos administracyjny – nie zapanowano nad mieszkańcami kilkunastomilionowej stolicy. Koronawirus dotarł na szczyty rosyjskiej władzy. Zachorował premier Michaił Miszustin, zmarli wicepremier okupowanego Krymu i mer Stawropola.
REKLAMA
j.k.
ARKTYKA
Zimna wojna
Po raz pierwszy od 30 lat na Morzu Barentsa pojawiły się okręty US Navy. To reakcja na zwiększenie aktywności militarnej Rosji na północnym Atlantyku i w Arktyce. W skład grupy wysłanej na Morze Barentsa weszły trzy niszczyciele rakietowe typu Arleigh Burke: USS Donald Cook, USS Porter oraz USS Roosevelt, a także okręt zaopatrzeniowy USNS Supply. Okrętom marynarki USA towarzyszyła operująca tam już od jakiegoś czasu fregata HMS Kent, należąca do marynarki wojennej Wielkiej Brytanii (Royal Navy). Wcześniej te okręty wraz z jednostkami podwodnymi i morskimi samolotami patrolowymi Boeing P-8 Poseidon ćwiczyły na Morzu Norweskim zwalczanie okrętów podwodnych. Na Morzu Barentsa ćwiczyły działania związane m.in. z zapewnieniem swobody żeglugi. USA wysłały na ten akwen jednostki nawodne po raz pierwszy od połowy lat 80. XX wieku. Wynika to z coraz większej obecności w tym rejonie marynarki rosyjskiej, operującej z bazy w Murmańsku. Amerykanie podali, że tylko jesienią ub.r. rosyjska Flota Północna w obszar Arktyki i północnego Atlantyku wysłała jednocześnie aż dziesięć okrętów podwodnych, co porównali do działań z końca zimnej wojny.
w.d.
UNIA EUROPEJSKA
Bezprawie w TSUE
Czy unijne instytucje mogą na nowo pisać traktaty? Nie, ale to robią. Niemiecki Federalny Trybunał Konstytucyjny orzekł, że Europejski Bank Centralny przekroczył kompetencje, prowadząc akcję kupowania obligacji państwowych. Sprzeciwił się w ten sposób TSUE, który wcześniej orzekł, że jest to zgodne z prawem.
– Niemiecki trybunał stwierdził, że TSUE działa poza kompetencjami, i miał rację – ocenia Jacek Saryusz-Wolski, europoseł PiS. Nie jest to pierwszy tego typu przypadek. – Podobnie było w 2009 r.: wydawał również stanowiska, w których zaznaczał, że rezerwuje sobie prawo do kwestionowania orzeczeń TSUE, jeśli te będą wkraczały w obszary spoza unijnych kompetencji. Teraz Niemcy wystrzelili z większej armaty – ocenił polityk. Polska powinna pójść drogą, którą obrał niemiecki TK – uważa Saryusz-Wolski. – Chodzi o bezprawne działania Komisji Europejskiej i TSUE, które zaczęły przyznawać sobie kompetencje, jeśli chodzi o ingerencję w nasz wymiar sprawiedliwości – dodał. Jak ocenia, polski TK jest w połowie drogi po tym, jak wydał orzeczenie uchylające uchwałę Sądu Najwyższego, która przyjmowała stanowisko TSUE ws. Izby Dyscyplinarnej SN.
REKLAMA
w.d.
PAKISTAN
Przymusowe nawracanie
W Pakistanie odnotowano nowy sposób przymusowego nawracania, do którego wykorzystywane są kryzys spowodowany pandemią koronawirusa, bieda i głód. W zamian za przyjęcie islamu można otrzymać coś do jedzenia. Tę formę nawracania ostro potępił prof. Anjum James Paul, pakistański katolik, przewodniczący Stowarzyszenia Wychowawców Mniejszości Religijnych. Ponadto pakistańska prawniczka Sulema Jahangir wskazała na praktyki siłowych nawróceń młodych hinduistek i chrześcijanek na islam przez przymusowe małżeństwa z muzułmanami. Bezbronność młodych kobiet z mniejszości religijnych zwiększyła się w czasie pandemii koronawirusa. Zmuszane głodem do przejścia na islam nie mogą się wycofać, bo apostazja jest karana śmiercią.
j.k.
KASZEBSCZI
Madonny kaszubskie
Opublikowano Madonny kaszubskie – pierwszy zbiór pieśni maryjnych w języku kaszubskim. Teksty utworów poświęconych wizerunkom Maryi z kaszubskich miejsc kultu napisał dr Tomasz Fopke – artysta, dyrektor Muzeum Piśmiennictwa i Muzyki Kaszubsko-Pomorskiej w Wejherowie, muzykę natomiast skomponował Michał Sołtysik. Madonny... to cykl pieśni na baryton i fortepian. – W kaszubskiej literaturze muzycznej brakuje cyklów pieśni religijnych. Madonny... to pierwszy taki zbiór – mówi dr Fopke. Każda z kompozycji Madonn... to opowieść muzyczna o kaszubskich miejscach kultu maryjnego.
REKLAMA
w.d.
TURYSTYKA
Obawy Włochów
Włosi boją się katastrofy w turystyce. Obawiają się, że na podstawie bilateralnych umów między państwami UE z wizyty w Italii zrezygnują miliony turystów, na rzecz np. Chorwacji. Media informują bowiem, że Chorwacja, gdzie pandemia COVID-19 przebiega łagodnie, chce podpisać porozumienia o stworzeniu korytarzy turystycznych z Niemcami, ze Słowenią, z Czechami, Austrią i Polską, z wykluczeniem Włoch. Utrata turystów byłaby dla Włochów katastrofą. Turystyka stanowi 13% PKB ich kraju, w sektorze pracuje 15% wszystkich zatrudnionych.
j.k.
Z Twittera papieża Franciszka
Jak pociesza Pan? Poprzez bliskość: mówi niewiele, ale jest blisko. Poprzez prawdę: nie mówi rzeczy formalnych, nie kłamie. Poprzez nadzieję: „Niech się nie trwoży serce wasze”.
HISZPANIA
Byki ocalały
Co najmniej 120 byków ocalało dzięki temu, że w Hiszpanii na czas wprowadzenia stanu zagrożenia epidemicznego odwołano korridy. Walki z bykami zostały zawieszone po raz pierwszy od 1918 r.
Były one celebrowane nawet w czasie wojny domowej w latach 30. XX wieku. Teraz pandemia zmusiła do odwołania m.in. walk w ramach festynu w Sewilli, festiwalu San Isidro w Madrycie, a także gonitwy w Pampelunie. Pomysł, aby organizować korridy na arenach za zamkniętymi drzwiami i transmitować je w telewizji, nie przyjął się. Według badań, w 2019 r. ponad połowa Hiszpanów była przeciwna korridom, a mniej niż co 4. opowiadał się za utrzymaniem zwyczaju. Wśród ludzi młodych, w wieku 16-24 lat, aż 84% „nie odczuwa dumy” z tej tradycji kulturowej. Podczas pandemii organizacje ochrony zwierząt sprzeciwiają się udzielaniu pomocy państwowej branży związanej z korridami i opowiadają się za całkowitym zniesieniem walk z bykami.
w.d.",,https://www.niedziela.pl/numer/2020/20,Bielawa,https://www.niedziela.pl/artykul/148000/nd/Obserwator
Abp Depo: Uroczystość św. Stanisława jest dla każdego Polaka wydarzeniem wyjątkowym,"Uroczystość św. Stanisława dla każdego Polaka jest wydarzeniem wyjątkowym i — pomimo tegorocznego odosobnienia, które spowodowane jest zagrożeniem koronawirusem — niech takim pozostanie na kolejne pokolenia – mówił podczas Mszy św. na Wawelu metropolita częstochowski abp Wacław Depo.","W niedzielę obchodzona jest uroczystość św. Stanisława, biskupa i męczennika – głównego patrona Polski. W tym dniu od wieków w Krakowie przechodzi procesja ku czci świętego z Wawelu na Skałkę. Z powodu epidemii COVID-19 w tym roku procesję odwołano. W katedrze na Wawelu odprawiona została Msza św., której przewodniczył metropolita częstochowski abp Wacław Depo.
Jak wskazał hierarcha w homilii, obchodzona zgodnie z odwieczną tradycją uroczystość męczeńskiej śmierci św. Stanisława wpisuje się w swoisty „tryptyk patronalny” Kościoła w Polsce, łącząc w jedną całość: uroczystość Jasnogórskiej Matki i Królowej Polski w dniu 3 maja oraz uroczystość św. Wojciecha 23 kwietnia w Gnieźnie.

PODZIEL SIĘ CYTATEM
„Tradycyjna procesja ulicami Krakowa, miasta zapisanego w sercu każdego Polaka jest wydarzeniem wyjątkowym i — pomimo tegorocznego odosobnienia, które spowodowane jest zagrożeniem koronawirusem — niech takim pozostanie na wieki i wszystkie pokolenia” - zaznaczył abp Depo.
REKLAMA
W swoim kazaniu wskazał on na głęboką więź duchową pomiędzy postacią świętego męczennika ze Skałki i całym szeregiem polskich świętych i błogosławionych, których „Opatrzność Boża wskazała nam jako +promienie światła+ na drogach wiary Kościoła i Ojczyzny”.
„Pomimo, iż pamięć pasterzowania św. Stanisława na stolicy krakowskiej zamknęła się zaledwie po siedmiu latach, to pamięć o jego odwadze wiary i trosce o powierzoną sobie owczarnię, nieustannie towarzyszyła dziejom narodu i Kościoła w Polsce” - ocenił metropolita częstochowski.
Zaznaczył on, że od momentu śmierci biskupa Stanisława i w latach następnych — zaczęto mówić i kształtować niezależny od władzy świeckiej autorytet Kościoła na ziemi polskiej. „Uznano, że Kościół ma prawo do występowania w roli +autonomicznego sumienia+ w życiu publicznym, a nie jako +religijne ramię+ wspierające władców” - wskazał.
Arcybiskup przywołując postać innego świętego – papieża Jana Pawła II, którego 100. rocznica urodzin będzie obchodzona 18 maja, przypomniał, że rok 2020 został ustanowiony Rokiem Świętego Jana Pawła II przez obie izby polskiego parlamentu.
Hierarcha, cytując fragmenty uchwał Sejmu i Senatu w tej sprawie, pytał: „Czy w przeżywanym przez nas roku pańskim nie zawieszono cytowanych parlamentarnych uchwał, skoro pojęcia wolności podporządkowanej prawdzie, a zarazem obrony praw narodu do suwerenności i niepodległości Polski, są kwestionowane na areopagach Europy i świata? A cóż dopiero powiedzieć o wciąż przekraczanych granicach odpowiedzialności za życie nienarodzonych i poszerzanie obszarów cywilizacji śmierci, zwłaszcza w czasie śmiercionośnej zarazy obejmującej cały świat?”.
Do wiernych w homilii apelował: „Miejmy odwagę wiary (...) publicznie przeciwstawić się tej fali dechrystianizacji Polski i dyskryminacji religijnej, spychającej nas do zamkniętego +katolickiego getta+”.
REKLAMA
„Wsłuchiwaliśmy się w głos świadków wiary i miłości Ojczyzny. A skoro poprzez ich życie i posługę otrzymaliśmy od Boga tak wielkie dziedzictwo wiary, to nie wolno nam tego bogactwa roztrwonić i zagubić. Trzeba nam je ocalić i przekazać tym, którzy przyjdą po nas” - podkreślił abp Depo w homilii.
W ramach tegorocznych uroczystości św. Stanisława we wtorek metropolita krakowski abp Marek Jędraszewski wraz z przedstawicielami kapituły metropolitalnej i ojcami paulinami odprawi mszę św. na Skałce, oddając cześć relikwiom świętego.
Św. Stanisław jest głównym patronem Polski. Był biskupem krakowskim. Według przekazów kronikarzy zginął w Krakowie na Skałce w 1079 r. śmiercią męczeńską, skazany przez króla Bolesława Śmiałego na śmierć przez rozczłonkowanie, a przyczyną był zatarg z władcą. Jego szczątki spoczywają w katedrze wawelskiej.
Kult św. Stanisława rozpoczął się tuż po jego śmierci. W 1253 r. papież Innocenty IV kanonizował go. Rok później – 8 maja – po raz pierwszy odbyły się w Krakowie uroczystości ku czci św. Stanisława. Dały początek tradycji dwóch procesji: majowej oraz związanej z koronacjami polskich królów, bo do ceremoniału koronacyjnego należała pielgrzymka pokutna z Wawelu na Skałkę. Królowie odbywali ją pieszo w przeddzień koronacji.(PAP)
autor: Rafał Grzyb
rgr/ krap/",PAP,https://www.niedziela.pl/numer/2020/14,abp Wacław Depo,https://www.niedziela.pl/artykul/53016/Abp-Depo-Uroczystosc-sw-Stanislawa-jest
Prymas: W duszpasterstwie potrzeba większej wrażliwości na konkretne osoby,"- Bóg potrafi wszystko obrócić ku dobru, bo nawet z grobu wydobywa życie - przekonuje abp Wojciech Polak. W wywiadzie dla KAI Prymas Polski odpowiada m.in. na pytanie o to, jak pandemia może wpłynąć na Kościół w naszym kraju oceniając, że duszpasterstwo powinno być bardziej wrażliwe na sytuacje życiowe konkretnych osób.","Publikujemy treść rozmowy z abp. Wojciechem Polakiem, metropolitą gnieźnieńskim, Prymasem Polski
Bernadeta Gozdowska-Kruszyk, Tomasz Królak (KAI): Księże Prymasie, Czy epidemia COVID-19 pokazała, uświadomiła czy też ujawniła jakąś prawdę o Kościele w Polsce? Czy pokazała coś ważnego, co skłania do zadowolenia a może raczej niepokoi?
Abp Wojciech Polak: Epidemia koronawirusa niewątpliwie ujawniła nam różne prawdy, ale o głębszą ich analizę będziemy się mogli pokusić dużo później. Trzeba czasu i perspektywy, by pewne sprawy ocenić, zwłaszcza takie, z jakimi dotąd nie mieliśmy do czynienia. Dziś można powiedzieć, że na pewno dowiedzieliśmy się o sobie trochę więcej – i to zarówno w wymiarze indywidualnym, jak i wspólnotowym.
Jedną z takich rzeczy jest niewątpliwie nasza odpowiedzialność, bo w większości odpowiedzialnie podeszliśmy do rządowych obostrzeń. To, że tak wielu z nas potrafiło zrozumieć, przyjąć i dostosować się w ostatnich tygodniach do tak licznych ograniczeń – także tych dotyczących niemożności udziału w nabożeństwach i Mszach świętych – nie jest w moim przekonaniu wyłącznie efektem lęku przed zakażeniem, ale właśnie wyrazem i znakiem naszej troski o innych, zwłaszcza tych najbardziej narażonych, których przecież mamy w swoich rodzinach i najbliższym otoczeniu. Trafnie powiedział papież Franciszek, że jesteśmy świadkami jak bliscy i krewni zaangażowali się, aby z wysiłkiem i ofiarą pozostać w domu i spowolnić rozprzestrzenianie się wirusa.
Z drugiej strony ta nadzwyczajna sytuacja pobudziła nas, a może wręcz zmusiła do szukania nowych rozwiązań i większego niż dotychczas wykorzystania w duszpasterstwie współczesnych środków komunikacji. To prawda, że transmisje Mszy świętych czy nabożeństw nie zastąpią nam i nie mogą nigdy zastąpić bezpośredniego udziału w modlitwie i życiu Kościoła, niemniej w tym szczególnym czasie, w tym byciu w tunelu – jak to powiedział papież Franciszek – pozwoliły na łączność ze wspólnotą i tym samym pomogły przetrwać przymusową izolację.
Trzeba też zauważyć cały ogrom podejmowanych działań pomocowych i ofiarność tak wielu ludzi, także ludzi Kościoła – sióstr zakonnych, kapłanów, tych, którzy szli do chorych. Ponadto różnorakie inicjatywy na rzecz osób starszych. I nie myślę tu tylko o tych ogólnopolskich, organizowanych choćby przez Caritas, ale także o tych małych, lokalnych, które rodziły się i były podejmowane w parafiach, we wspólnotach zakonnych, w różnych stowarzyszeniach z potrzeby serca i nakazu Ewangelii. W tych dniach chyba jeszcze mocniej dotarła i wciąż dociera do nas prawda wyrażona przez Ojca Świętego, że zagrożenia, jakie spowodował koronawirus przezwyciężyć mogą jedynie „przeciwciała” solidarności.
REKLAMA
KAI Jaki więc będzie - jaki powinien być - Kościół w Polsce po pandemii?
- Myślę, że zamiast zastanawiać się nad tym i dawać odpowiedzi, które tak czy inaczej będą tylko przypuszczeniami, lepiej skupić się na naszej osobistej relacji z Bogiem i przyjrzeć uważniej dotychczasowej obecności w Kościele. Czym wspólnota Kościoła dla mnie faktycznie jest? Czego od niej oczekuję? Co sam mogę i chcę do niej wnieść? Krótko mówiąc trzeba się postarać przeżyć ten obecny czas tak owocnie, jak to jest możliwe. Epidemia wciąż trwa, wchodzimy w kolejne etapy i powinniśmy pozostać uważni i w swojej odpowiedzialności konsekwentni.
Cieszą decyzje o pewnych poluzowaniach, nie zwalniają nas one jednak z ostrożności. Dlatego Rada Stała KEP, przypominając ostatnio o wciąż obowiązującej dyspensie od uczestnictwa w niedzielę i święta w Mszy św. zachęca do uczestnictwa w liturgii i korzystania z sakramentów także w ciągu tygodnia, kiedy w kościołach jest mniej ludzi.
Sądzę też, że trzeba szukać bardziej indywidualnych form duszpasterskiego oddziaływania, które są szansą na wykształcenie w naszej praktyce duszpasterskiej większej wrażliwości na konkretne osoby i ich sytuacje życiowe i przeżywanie wiary.
KAI: Nie wiemy ile czasu pandemia potrwa, ale im dłużej, tym spodziewane skutki - także w sferze religijnej czy duszpasterskiej - powinny być wyraźniejsze. Spodziewa się Ksiądz skutków in plus czy raczej negatywnych?
- I znowu trudno dziś o tym wyrokować. Każda trudna próba czy kryzys - a o takich z całą pewnością trzeba dziś mówić - rodzi zarówno mobilizację, jak i zniechęcenie. Wydaje się jednak, że więcej przemawia za mobilizacją. Świadczy o tym choćby ilość podejmowanych inicjatyw duszpasterskich, transmisji on-line, prób dotarcia duszpasterzy do swoich wiernych. Było i jest tego naprawdę dużo i nie oceniając teraz jakości czy pomysłowości niektórych, w moim przekonaniu, są one dowodem na to, że ducha nie straciliśmy.
Z drugiej strony pojawia się pytanie, jak te dobre doświadczenia przekuć dalej na konkretne duszpasterskie oddziaływanie. Myślę jednak, że jeśli to wszystko, co dziś przeżywamy będziemy potrafili wykorzystać, to zrodzą się z tego właśnie konkretne punkty odniesienia na przyszłość.
KAI: Z jednej strony pandemia wymusza głębsze myślenie o sensie życia (nie tylko u wierzących przecież), z drugiej pojawiają się np. obawy, że część dotychczasowych uczestników niedzielnych praktyk do kościołów już nie powróci...
REKLAMA
- Praktykowanie wiary jest owocem przyjęcia daru i łaski wiary, a więc obawy o to, czy ktoś wróci czy nie wróci jest w istocie pytaniem o jego życie wiarą. Trzeba raczej zapytać, na ile wszystko to, co teraz przeżywamy jest szansą na ewangelizację, na spotkanie z Dobrą Nowiną, na sięgniecie do głębszych pokładów naszego życia i wręcz na pewne duchowe przebudzenie. Jeśli to się dokona, jeśli w tym czasie „głębszego myślenia o sensie życia” nastąpi odkrycie Tego, który naprawdę nadaje sens naszemu życiu, to spotkanie na drodze sakramentalnej, kiedy będzie to w pełni możliwe, stanie się naturalną konsekwencją.
KAI: Ks. Tomas Halik napisał ostatnio: „Chodzić do kościoła na Mszę, świętować z innymi – to na pewno naturalne i dobre, ale – jak widać – nie na tym stoi chrześcijaństwo”. Rodzi się pytanie, czy nasze chrześcijaństwo nie nazbyt jednak było przywiązane do owego ""chodzenia"", jako pewnego cotygodniowego trybutu, który trzeba spełnić, by spokojnie powrócić do „prawdziwego” życia?
- Być może przywiązanie do owego „chodzenia do kościoła” jest rzeczywiście pewną słabością. Wydaje mi się jednak, że wyzwaniem i dawniej i dziś jest nie tyle zastanawianie się nad trwałością czy nie tego „cotygodniowego trybutu”, ile wprowadzanie w misterium wiary, a więc swoista mistagogia sakramentalna, która nie tylko wyjaśnia i odpowiada na pytanie o cotygodniowe uczestnictwo w liturgii, ale nade wszystko w takie uczestnictwo wprowadza. Takie działania będą budowaniem naturalnego pomostu między liturgią a życiem.
KAI: W kościołach były tłumy – dziś jest garstka. Może i księża ""przestawią"" optykę, w tym sensie, że liczy się każdy, że może przyjdą czasy, że o każdego wiernego trzeba będzie walczyć, a to jest przedsmak?
- Znów, jakie przyjdą czasy i co nas czeka, tego nie wiemy. Wciąż mamy w kościołach ograniczenia ilościowe, trudno więc powiedzieć, ile faktycznie ludzi byłoby na liturgii, gdyby księża nie musieli ich przy drzwiach liczyć. Myślę, że trzeba się dziś skupić na tym, co jest i duszpastersko spróbować to wykorzystać. A dziś możliwe jest właśnie indywidualne oddziaływanie. Potrzebna jest nam tylko odwaga i kreatywna twórczość duszpasterska, by tak właśnie działać.
KAI: A może widok tej dzisiejszej garstki uświadomi księżom - oczywiście tym, którzy jeszcze tego świadomi nie są - że stojąc na przysłowiowej ambonie mają przed sobą nie tłum, ale sumę jednostek?
- Nie wiem, jaka jest powszechna świadomość w tym względzie. Chyba jednak ten, kto sam najpierw przyjmuje Ewangelię i potem głosi, wie, że ona ratuje życie konkretnych ludzi i jest skierowana do każdego. Jak to uchwycić w przepowiadaniu i jak się tego uczyć, to już inna sprawa. Nie wiem, czy ten czas jest najlepszy na taką naukę, zwłaszcza, że mówimy bezpośrednio do niewielkiej grupy ludzi, a za pośrednictwem transmisji tak naprawdę nie wiemy do kogo i w jakim zakresie docieramy. Ten problem jest chyba jednak na innym poziomie, a mianowicie na przeżywaniu osobistego spotkania z Ewangelią i na dzieleniu się z innymi tym, czym się samemu żyje.
KAI: Ostatnie badania (dla Onet) pokazały, że grupą wiekową najbardziej skłonną do refleksji nad sensem życia w obliczu pandemii nie są seniorzy ale osoby najmłodsze, w wieku 18-24. Zaskakujące? A może bardziej niosące nadzieję?
- Mocne wydarzenia prowokują i rezonują wśród wszystkich. Jeśli zaś są takie wyniki badań, to znaczy, że być może ta właśnie grupa wiekowa, z uwagi na sam dynamizm życia czy pracy, poczuła się najbardziej dotknięta skutkami epidemii. Jeśli to wywołało w nich nie tylko obawy i lęk, ale też głębszą refleksję czy zastanowienie, to znaczy, że rzeczywiście rożne życiowe sytuacje są ze sobą ściśle powiązane i mocno rezonują w naszej świadomości.
KAI: Pandemia zintensyfikowała aktywność Kościoła w Internecie. Jedni chwalą, inni mówią o „cyber-kościółku”. Jak Ksiądz Prymas to ocenia?
- Z pewnością sama aktywność w Internecie – jak to już zostało powiedziane - jest odpowiedzią Kościoła na to, co się wydarza i na możliwości, jakie są dziś dostępne. Ukazuje także zaangażowanie i chęć, by korzystać z tych narzędzi dla podtrzymywania wspólnotowych więzi. Trzeba jednak pamiętać, jak przypomniał młodym papież Franciszek, że czym innym jest łączność, a czym innym komunikacja. Istnieje bowiem pokusa zamknięcia czy odizolowania i życia w świecie wirtualnym. Ale zarazem z pewną nadzieją ten sam papież dodaje, że jeśli technologia będzie przez nas traktowana jako środek, jako narzędzie, a nie cel, to nie będziemy jedynie przyklejeni do ekranu, ale naprawdę duchowo ze sobą złączeni.
KAI: Na koniec prośba o osobistą refleksję. Jak Ksiądz Prymas rozumie i przeżywa ten czas – jako człowiek, ale też jako biskup, który musi podejmować decyzje, mierzyć się z krytyką, brać odpowiedzialność za innych.
- Jest to dla mnie przede wszystkim czas na modlitwę. Dzień zaczynam Eucharystią i adoracją Jezusa w Najświętszym Sakramencie, a kończę modlitwą różańcową. Są to wydarzenia, które nadają perspektywę temu, co wraz z innymi codziennie przeżywam. Nie podejmuję teraz posług w parafiach, więc taki codzienny rytm życia ustawia też trochę inne działania.
Staram się systematycznie sięgać do tego, co nam mówi w tym czasie papież Franciszek, aby odnajdywać dla siebie światło do konkretnych działań. I stąd są mi bardzo bliskie w przeżywaniu tego czasu słowa papieża, że mamy prawo do nadziei, do nadziei Jezusa, która wnosi do naszych serc pewność, że Bóg potrafi wszystko obrócić ku dobru, bo nawet z grobu wydobywa życie.","Rozmawiali: Bernadeta Gozdowska-Kruszyk i Tomasz Królak
/Gniezno (KAI)",https://www.niedziela.pl/numer/2019/51,wywiad,https://www.niedziela.pl/artykul/52812/Prymas-W-duszpasterstwie-potrzeba
Prasa zagraniczna,25 kwietnia po godzinie 21 do wrocławskiego okna życia trafił kilkumiesięczny chłopczyk.,"Nie będzie pielgrzymek papieskich
Koronawirus wpływa na wykreślanie kolejnych terminów z kalendarza Franciszka. Po tym, jak ze względu na obowiązujące przepisy czasu pandemii papież celebrował uroczystości wielkanocne w pustej Bazylice św. Piotra, teraz Watykan przełożył terminy Międzynarodowego Kongresu Eucharystycznego w Budapeszcie, Światowego Spotkania Rodzin w Rzymie, a nawet Światowego Dnia Młodzieży w Lizbonie. Skutki pandemii COVID-19 dotknęły zagranicznych wizyt duszpasterskich planowanych przez Franciszka. Najprawdopodobniej 2020 r. będzie pierwszym, od 1978, rokiem bez podróży Ojca Świętego.
CATHOLIC HERALD
Rząd mówi: „nie”
Włoscy biskupi apelują do rządu, aby zezwolił na uczestnictwo wiernych w niedzielnych Mszach św. Głos zabrał m.in. lider włoskiej konferencji biskupiej kard. Gualtiero Bassetti z Peruggi. Stwierdził on, że już nadszedł czas, aby zezwolono na celebrację wszystkich sakramentów, oczywiście z zachowaniem przepisów o dystansowaniu się wiernych. Niestety, rząd nie zezwolił na otwarcie kościołów.
Włoscy kapłani nie mogli również celebrować ostatniego pożegnania zmarłych. Zdarzało się jednak, że zezwalali oni wiernym na uczestnictwo w Eucharystii mimo grożących kar.
CATHOLIC NEWS SERVICE
Parafie korzystają z pomocy państwa
Do tej pory z federalnej pomocy finansowej, oferowanej przez amerykańską administrację w celu utrzymania miejsc pracy, skorzystało 20% jednostek organizacyjnych Kościoła katolickiego w USA. Pracę z powodu epidemii straciło tam już blisko 30 mln osób. Program wprowadzony przez amerykańskie władze jest podobny do polskiego. Firmy mogą otrzymać pożyczki od 89 tys. do nawet blisko 2 mln dol. Jeżeli utrzymają zatrudnienie, kredyt może zostać umorzony nawet do 75%. Program jest przeznaczony dla małych i średnich przedsiębiorstw, zatrudniających do 500 osób.
Do programu aplikację złożyło 8 tys. parafii, 1,4 tys. szkół podstawowych, 700 szkół średnich i blisko 400 innych podmiotów. Kościół bardzo ucierpiał na epidemii. Z dnia na dzień, niemalże do zera, zmniejszyły się ofiary wiernych, co doprowadziło do dramatycznej sytuacji, w której znaleźli się pracownicy parafialni.
REKLAMA
NOVENA
Czy biskupowi potrzebna jest Eucharystia?
Tydzień temu pisaliśmy o naszym zaskoczeniu, ale i zadowoleniu z tego, że przewodniczący Konferencji Episkopatu Niemiec bp Georg Bätzing skrytykował Angelę Merkel, że w pierwszym etapie odhibernowania życia społecznego i gospodarczego nie uwzględniła częściowego choćby otwarcia kościołów. Szybko okazało się jednak, że nie wszyscy biskupi z tym głosem się zgadzają. Ordynariusz Magdeburga bp Gerhard Feige skrytykował opinię bp. Bätzinga, stwierdził, że męczy go jęczące i wojownicze domaganie się dostępu do sakramentów świętych. Uważa on, że Kościół, domagając się otwarcia świątyń, staje w jednym szeregu z innymi lobbystami szukającymi swojego partykularnego interesu. Zdaniem bp. Feige, katolicy powinni się wznieść ponad to i szukać raczej solidarności społecznej w chwili walki z zagrożeniem. – Trzymajcie swoje fantazje o samorealizacji za wszelką cenę pod kontrolą – radzi wierzącym bp Feige.
INTERFAX RELIGION
Kara za rzucenie klątwy
Do 100 tys. zbliża się już liczba chorych na COVID-19 w Rosji. Cierpi także Cerkiew prawosławna. Na koniec kwietnia br. poinformowano, że 37 zakonników z Ławry św. Sergiusza w Siergijew Posad, mieście leżącym 70 km na północny wschód od Moskwy, jest zarażonych koronawirusem. W niedalekiej Moskiewskiej Akademii Teologicznej stwierdzono kolejne 52 przypadki choroby. Większość chorych czuje się w miarę dobrze i może być leczona w warunkach domowej izolacji. Kilkanaście osób przewieziono do szpitala.
Z kolei prawosławna diecezja w Jekaterynburgu zakazała głoszenia kazań i wszystkich publicznych wypowiedzi jednemu z duchownych. Kara spotkała popa za to, że rzucił klątwę na tych wszystkich, którzy z obawy przed koronawirusem zamknęli cerkwie. Patriarchat moskiewski zakazał sprawowania liturgii z udziałem wiernych na terenie rosyjskiej stolicy aż do odwołania.",pr,https://www.niedziela.pl/numer/2020/19,Watykan,https://www.niedziela.pl/artykul/147963/nd/Prasa-zagraniczna
Rentgen naszej wiary,Jesteśmy wielcy wspólnotą Kościoła. Pilnujmy jedności i bądźmy solidarni ze swoimi biskupami i kapłanami.,"Wspominam czasem rozmowy ze śp. bp. Ignacym Tokarczukiem. Opowiadał kiedyś, jak tuż po swojej nominacji biskupiej do Przemyśla zastanawiał się nad tym, co przede wszystkim powinien robić. I skonstatował: wiara i Dekalog, świadomość, że jestem odpowiedzialny przed Bogiem za nasze najcenniejsze dziedzictwo i za prawo Boże – tak zapamiętałem tę część wspomnień wielkiego biskupa, potem arcybiskupa.
Chciałem o tym przypomnieć w czasie pandemii. Bo przerażenie i panika mogą nam zakłócić normalność myślenia. Zatem – przede wszystkim trzeba mieć świadomość, że czuwa nad nami Bóg, Stworzyciel nieba i ziemi. Czyli – nic się nie zmieniło, działa ta sama Boża Opatrzność. A Kościół przeżył już niejedną zarazę. O innej, ciągle groźnej zarazie przypomniał nam abp Marek Jędraszewski. Ta zaraza trwa – o tym musimy pamiętać także w czasie pandemii COVID-19. Okazuje się, że bardzo wielu ludzi jest zarażonych nienawiścią do Boga, do Kościoła, a także do życia. Wspomnę tylko o histerycznej postawie wobec życia nienarodzonych chorych dzieci wielu tzw. wierzących posłów. Pytam: czy gdy w przysiędze poselskiej wypowiadali znaczące słowa: „Tak mi dopomóż Bóg”, zdawali sobie sprawę, że zobowiązuje ich to do wierności Bogu i Bożemu prawu? A może była to tylko taka kokardka upiększająca ich wizerunek? Według Ministerstwa Zdrowia, w 2018 r. dokonano 1081 legalnych egzekucji niewinnych polskich obywateli, bez sądu, na wniosek ojca i matki.
Moim zdaniem, teraz trwa wielkie prześwietlanie, taki swoisty rentgen naszej wiary. Chrystus ma przecież prawo sprawdzić swój Kościół. Cały Kościół.
REKLAMA
Przypomnę tu słowa św. Jana Pawła II, który diagnozował: „Ludzie żyją tak, jakby Boga nie było”. W czasie wielkiego światowego wstrząsu należy wrócić do tych słów, które już za życia papieża Polaka były wielkim ostrzeżeniem.
W czasie groźnego czasu pandemii trzeba nam wiedzieć, że wiara w Boga i zawierzenie Mu jest największym pogotowiem ratunkowym dla świata, a Boski Dekalog jest prawem obowiązującym bez względu na wszystko. O tym właśnie przed laty mówił wielki biskup Ignacy Tokarczuk, który w czasie szalejącej czerwonej zarazy budował kościoły – domy modlitwy i nadziei. W czasie pandemii my także pamiętajmy, że mamy nasze świątynie, że Kościół jest wspólnotą wierzących w Chrystusa Zmartwychwstałego, a Duch Święty działa przez sakramenty. Nie wolno nam tworzyć swoistej religii pozorów. Jak to dobrze, że tak wielu księży ma bardzo ciekawe inicjatywy, które z jednej strony zapewniają sanitarne bezpieczeństwo, a z drugiej – wzmacniają wspólnotę Kościoła. Bardzo ważne jest również zabezpieczenie bytu naszych parafii. Popieram wspieranie mediów katolickich, np. Niedzieli czy Telewizji Trwam i innych dzieł katolickich – trzeba je wspomagać, bo bez nich zginiemy. Zachęcam także do zapoznawania się z comiesięcznym dodatkiem Niedzieli – pn. Europa Christi – w którym można znaleźć wiele cennych tekstów (zob. też stronę internetową: rucheuropachristi.pl). Solidarne myślenie i czucie chrześcijan musi być widzialne.
Ruch „Europa Christi” wzywa polskich katolików do uświadomienia sobie, że jesteśmy wielcy wspólnotą Kościoła. Pilnujmy więc jedności i bądźmy solidarni ze swoimi biskupami i kapłanami. Zabłyśnijmy wiarą w Chrystusa, który prawdziwie zmartwychwstał i naprawdę jest z nami!",Ks. Ireneusz Skubiś,https://www.niedziela.pl/numer/2020/19,święta,https://www.niedziela.pl/artykul/147961/nd/Rentgen-naszej-wiary
Kapłan wyleczony z COVID-19: wyzdrowiałem dzięki modlitwom wielu osób,"Nie mam wątpliwości, że to właśnie dzięki modlitwie wstawienniczej tylu osób i dzięki niezgłębionemu Bożemu miłosierdziu udało mi się wyzdrowieć i nikt nie został zarażony w mojej parafii – mówił ks. Krzysztof Prokop podczas Mszy św. w kaplicy klasztornej Sanktuarium Bożego Miłosierdzia w Krakowie-Łagiewnikach. Proboszcz z Niskowej dziękował za cud uzdrowienia.","Ks. Prokop przywołał osobiste doświadczenia związane z wykryciem u niego 5 tygodni temu zakażenia koronawirusem. - Na początku myślałem, że mam do czynienia z grypą i tak też się leczyłem. Niestety, leki nie działały, temperatura wciąż była wysoka, a mój stan zdrowia z każdym dniem pogarszał się. W niedzielę 29 marca, kiedy otrzymałem pozytywny wynik tekstu, pogotowie zabrało mnie do Szpitala Uniwersyteckiego w Krakowie. Z tego względu nasz kościół został zamknięty i wiele osób z naszej parafii zostało objętych kwarantanną, bo istniało poważne zagrożenie ogniska zakażenia – opisywał.
Przypomniał, że nikt w parafii się nie zaraził, nie powstało w Niskowej żadne ognisko koronawirusa. Jego zdaniem jest to owoc modlitwy. - Nie mam wątpliwości, że to właśnie dzięki modlitwie wstawienniczej tylu osób i dzięki niezgłębionemu Bożemu miłosierdziu udało mi się wyzdrowieć i nikt nie został zarażony w mojej parafii - mówił.

PODZIEL SIĘ CYTATEM
REKLAMA
- Nie mam wątpliwości, że Jezus Miłosierny, którego adorujemy w wieczystej adoracji Najświętszego Sakramentu w naszej parafii, ma zarówno mnie, jak i moich parafian w swojej szczególnej opiece, bo to Jezus Miłosierny nas uchronił. Dlatego w sobotę przed Świętem Bożego Miłosierdzia, gdy zostałem wypisany ze szpitala, po drodze przyjechałem tutaj, do sanktuarium Bożego Miłosierdzia, dlatego jestem tutaj dzisiaj, by dziękować i uwielbiać Boga
za Jego łaski i wielkie miłosierdzie, które nam okazał – wyznał ks. Prokop.
- Myślę, że z całą moją parafią przeżyliśmy trudny czas, ale może po to, by coś więcej zobaczyć i zrozumieć. To nas bardziej zjednoczyło i uświadomiło, co jest tak naprawdę w życiu najważniejsze - podsumował proboszcz z Niskowej.
Jak podkreślał, czas pandemii uczy otwierania się na miłość i miłosierdzie Jezusa i odkrywania, jak bardzo jest ona zobowiązująca dla każdego człowieka. - Dlatego może warto uświadomić sobie, że na tę Bożą miłość trzeba nam ciągle odpowiadać naszą miłością, by mimo zabiegania i troski o siebie i swoich najbliższych, by mimo obaw i lęków związanych z przeżywaną obecnie pandemią nigdy nie stracić tego spojrzenia miłości i wrażliwości na drugiego człowieka – dodał.","md
/Kraków (KAI)",https://www.niedziela.pl/numer/2019/51,koronawirus,https://www.niedziela.pl/artykul/52549/Kaplan-wyleczony-z-COVID-19-wyzdrowialem
USA: co najmniej 15 ofiar Covid-19 wśród nowojorskich zakonnic i zakonników,Co najmniej 15 ofiar śmiertelnych pochłonęła dotąd pandemia wśród zakonnic i zakonników na terenie archidiecezji nowojorskiej – donosi amerykańska agencja katolicka CNA.,"Wśród około 300 sióstr Zgromadzenia Misyjnego Maryknoll w Ossining koło Nowego Jorku trzy straciły życie, a u 30 z nich wykryto obecność w organizmie wirusa Covid-19. 10 pracowników placówki jest zakażonych koronawirusem.
Misjonarki znajdują się na pierwszej linii frontu w walce z epidemią. „Do naszych priorytetów należy powstrzymanie ze wszystkich sił wirusa, by zapewnić bezpieczeństwo naszym pracownikom i personelowi centrum oraz pozostałym siostrom. Robimy wszystko, co w naszej mocy, by stawić czoła tej pandemii i wciąż przestrzegamy wszystkich procedur zalecanych przez departament zdrowia” – zadeklarowały siostry w oficjalnym komunikacie. Zaapelowały jednocześnie o większe datki na opiekę medyczną i dodatkowe środki związane z koniecznością zachowania rygoru higienicznego.
Także Księża i Bracia Maryknoll z Ossining zostali mocno dotknięci przez pandemię. Od początku kwietnia zmarło tu 10 kapłanów należących do zgromadzenia. Dwóch z nich miało pozytywny wynik testu na obecność Covid-19, u pozostałych występowały typowe objawy związane z zakażeniem wirusem. W Nowym Jorku mieszka 123 księży Maryknoll, niemal połowa z 288 w całym zgromadzeniu. Jak poinformował ks. Raymond Finch, przełożony generalny, u 15 innych duchownych potwierdzono pozytywny wynik testu wirusa. Trzech z nich jest w „bardzo poważnym stanie”.

PODZIEL SIĘ CYTATEM
REKLAMA
Misjonarki miłości, których dom znajduje się nowojorskiej dzielnicy Bronx, straciły na skutek pandemii co najmniej dwie siostry, w tym S. Francescę, jedną z założycielek zgromadzenia, która niegdyś pracowała z Matką Teresą w Kalkucie.
Ich pogrzeb odbył się w minioną sobotę i uczestniczył w nim metropolita Nowego Jorku. Hierarcha opublikował 27 kwietnia na Twitterze film, w którym przypomniał, że siostry, pomimo ryzyka zarażenia się wirusem, trwają w swym charyzmacie i kontynuują misję służenia ubogim. Siostry zapewniły purpurata, że ich kuchnia z zupą dla bezdomnych jest wciąż otwarta i korzysta z niej codziennie mnóstwo potrzebujących.
Dolan zwrócił uwagę na to, że choć budynki kościoła mogą być zamknięte, „Kościół jest aktywny w swojej miłości i służbie dla innych, jak te dzielne siostry, które ryzykują swym życiem”.","rk (KAI)
/Nowy Jork",,USA,https://www.niedziela.pl/artykul/52463/USA-co-najmniej-15-ofiar-Covid-19-wsrod
Prasa zagraniczna,,"Cierpiąca diecezja
Bergamo jest najbardziej dotkniętą przez koronawirusa włoską diecezją. Według najnowszych danych, w czasie epidemii zmarło tam 25 kapłanów, w większości starszych. Najstarszy – ks. Angelo Bernini miał 93 lata. Najmłodszy zmarły na COVID-19 – ks. Silvano Sirtoli przeżył 59 lat.
W sumie w całych Włoszech zmarło ponad 100 księży. W nieco mniej dotkniętej pandemią Hiszpanii – ponad 50.
AGENZIA FIDES
Triduum ekspiacyjne
Afryka również boi się koronawirusa. W Tanzanii w połowie kwietnia br. wykryto blisko 100 przypadków choroby. Trzeba jednak wziąć pod uwagę, że w Afryce wykonuje się o wiele mniej testów. Według państwowych danych, na COVID-19 zmarły 4 osoby. Prezydent Tanzanii John Pombe Magufuli wezwał swoich rodaków do 3-dniowej modlitwy w intencji ocalenia przed epidemią. Modlono się w dniach 17-19 kwietnia we wszystkich miejscach kultu.
W Tanzanii zabroniono jedynie organizowania imprez masowych i zamknięto szkoły. Kościoły, meczety i miejsca pracy pozostały otwarte.
CATHOLIC REGISTER
Niemieccy biskupi mówią: „nie”",pr,https://www.niedziela.pl/numer/2020/18,,https://www.niedziela.pl/artykul/147899/nd/Prasa-zagraniczna
Czy koronawirus zmieni Kościół w Polsce?,"Szybsza diagnostyka zakażeń koronawirusem dzięki testom antygenowym, monitoring przy użyciu pulsoksymetru stanu zdrowia osób lżej chorych oraz dodatkowe świadczenia dla pracowników służby zdrowia - to nowe rozwiązania, które - według rządu - mają usprawnić walkę z epidemią koronawirusa.","Ks. Janusz Chyła
proboszcz parafii Matki Bożej Królowej Polski w Chojnicach
I tak, i nie. To zależy, co mamy na myśli, mówiąc o Kościele. Jego najgłębsza istota się nie zmieni. Nie jest ona zależna od spraw ziemskich. Kościół jest Bożym darem w drodze do nieba. Ale ma on także element ludzki. Od nas, współtworzących tę wspólnotę, zależy, w jaki sposób ten dar przyjmujemy i jak na niego odpowiadamy. Różne zjawiska w świecie, kulturze, a także kondycja fizyczna oddziałują na mentalność i styl naszego życia. Wydarzenia ostatnich tygodni już sprawiły, że jesteśmy nieco inni. Trwają procesy, których kierunki trudno przewidzieć. Z jednej strony – wiele osób wyraża tęsknotę za sakramentami i odkrywa sens modlitwy w rodzinie. Następuje oczyszczenie i pogłębienie wiary. Z drugiej – praktyki religijne oparte na samym przyzwyczajeniu być może nie przetrwają próby czasu. Ale uważam, że właściwą perspektywą, z której należy patrzeć na dziś i jutro Kościoła, nie jest sama socjologia, lecz teologia. W jej centrum jest krzyż – znak cierpienia i śmierci, a zarazem błogosławieństwa i zwycięstwa.
O. Andrzej Konopka
dominikanin, przeor klasztoru w Gidlach
Pytanie jest wzięte ze świeckiego stylu myślenia: gospodarka, uregulowania prawne, bezrobocie, relacje międzyludzkie. Z Kościołem jest trochę inaczej. Kościół miewał w swojej historii różne dołki, przeżywał rozmaite kryzysy ogólnospołeczne, ale przetrwał, bo jego naturą jest tajemnica Chrystusa Zmartwychwstałego. Kiedy jednak myślałem nad tym pytaniem, przyszły mi do głowy dwa obrazy. Pierwszy – to św. Piotr w więzieniu i Kościół, który się za Piotra modli. To obraz Kościoła uwięzionego, przeżywającego trudne chwile. Ale to Kościół, w którym jest przekonanie, że jakikolwiek z tej sytuacji wyjdzie, to wyjdzie z niej z nadzieją, z perspektywą, którą przynosi Jezus, gdy mówi: Pokój wam. Nie bójcie się! Moim zdaniem, jeśli teraz Kościół będzie trwał na modlitwie, to pojawią się dobre owoce tego czasu, nawet jeżeli zewnętrznie może to różnie wyglądać.
REKLAMA
Drugi obraz to zasiew. Ludzie siedzą w domach i uczestniczą we Mszy św. na różny sposób, ale najczęściej przed ekranem. Nie widzimy więc ziarna, które jest ukryte w ziemi. Nie wiemy, co z niego wyrośnie. I jak to bywa – czasem będzie to wielki plon, a czasem mizerny.
Obserwuję rzeczywistość z perspektywy mojego domu, mojego klasztoru, oraz kontaktów, które udaje mi się nawiązać ze światem zewnętrznym. Otóż dla moich współbraci w zakonie, dla duchownych – o czym rzadko się mówi – ten czas izolacji jest także niezmiernie trudny. Siedzą więc w internecie i czytają, najwięcej o koronawirusie. Tak zresztą zachowuje się z pewnością duża część społeczeństwa. I przytoczę moją rozmowę telefoniczną z zaprzyjaźnioną rodziną ze Śląska. Opowiadali, jak pierwszy raz w życiu odprawili w domu nabożeństwo Drogi Krzyżowej, jak dzieci i rodzice podzielili się rozważaniami do poszczególnych stacji. Powiedzieli, że nigdy nie doświadczyli podobnie mocnych uczuć. Popłakali się. Podobnie było, gdy uczestniczyli we Mszy św., stojąc naprzeciwko telewizora. Wszystko, każdy gest, każde przyklęknięcie, starali się wykonywać z wielką czcią i uwagą. Na koniec stwierdzili, że takie doświadczenie wprost niewiarygodnie ich zbudowało.
Dlatego mówię – poczekajmy, co wzejdzie...
Ks. Paweł Rytel-Andrianik
rzecznik Konferencji Episkopatu Polski
Dane dotyczące transmisji Mszy św. mówią o rekordach oglądalności. Ponad dwa miliony wiernych zgromadziła 15 marca br. Msza św. z Jasnej Góry prezentowana przez telewizję publiczną. A przecież są jeszcze transmisje w telewizjach prywatnych, rozgłośniach radiowych, na portalach internetowych czy w mediach społecznościowych. Nie można też zapominać o nabożeństwach z parafii transmitowanych przez Facebooka. Na stronie episkopat.pl można się zapoznać z obfitą ofertą Mszy św. oraz innych nabożeństw nadawanych z całej Polski. Ludzie z konieczności przechodzą do przestrzeni medialnej i tam się modlą.
REKLAMA
Oczywiście, pojawiają się pytania: Czy uczestniczenie on-line w nabożeństwach może zmienić nawyki wiernych? Czy po pandemii COVID-19 ludzie wrócą do tradycyjnych form kultu? Ważna jest bowiem świadomość, że media to tylko narzędzia. Żadna transmisja nie jest w stanie zastąpić obecności w kościele. Co więcej, ta trudna sytuacja może sprawić, że ludzie bardziej docenią bezpośrednie uczestnictwo w Eucharystii, że jeszcze mocniej za Eucharystią zatęsknią.
Tomasz Strużanowski
nauczyciel, od 21 lat wraz z żoną należą do Ruchu Domowego Kościoła
Sądzę, że u wielu ta sytuacja pogłębi świadomość, jak bardzo nasza wiara jest SPOTKANIEM z Bogiem i ze wspólnotą, i tego wymiaru nie są w stanie zastąpić żadna transmisja telewizyjna czy przekaz internetowy. Ale wielu też może dojść do przekonania, że religia w wymiarze wirtualnym, praktykowana w domu, przed komputerem, na wygodnej kanapie, też im wystarcza. Dlatego trzeba mocno podkreślać nienormalność, wyjątkowość sytuacji.
Za plus uważam to, że zostaliśmy wyrwani z rutyny, zmuszeni do przemyślenia swojej wiary, pozbawieni szacownych tradycji (np. święcenia pokarmów w Wielką Sobotę – dla wielu urastającego do rangi najważniejszej praktyki religijnej), które niekoniecznie jednak pomagają w odkrywaniu istoty chrześcijaństwa.
Skutkiem zamknięcia w domach jest szansa na zrozumienie, że chrześcijańska rodzina stanowi domowy Kościół, w którym mamy wspólnie praktykować wiarę, wzajemną miłość i służbę. Ale też niepewność, stres z powodów ekonomicznych, utrudnienia w codziennym funkcjonowaniu mogą rodzić liczne konflikty małżeńskie i rodzicielskie. Przetrwają więc, a nawet silniejsi wyjdą z epidemii ci, którzy w codziennych relacjach będą naśladowali Chrystusa.
Rafał Patyra
dziennikarz TVP
Koronawirus świetnie pokazuje, kto i jak mocno jest osadzony tylko w ziemskiej rzeczywistości, a kto stara się patrzeć szerzej i zmierzać dalej. Dotyczy to zarówno osób świeckich, jak i księży. Ich – zdecydowanie bardziej, wielu ludzi utożsamia bowiem konkretnego księdza z całym Kościołem. Na barkach duchownych spoczywa więc ogromna odpowiedzialność. Bo im bardziej mroczne czasy, tym wyraźniej rzucają się w oczy promienie wschodzącego słońca. A tych jest przecież mnóstwo. Podam tylko te z własnego parafialnego podwórka: szycie maseczek dla szpitali, przemierzanie ulic z Najświętszym Sakramentem w aucie, rekolekcje on-line, zwiększenie liczby nabożeństw i gotowość spowiadania i udzielania Komunii św. A przecież pomysłowość w sutannie nie kończy się dziś tylko na tym. Można się było uśmiechać na wieść o samochodach konfesjonałach, banerach wywieszanych na świątyniach czy śpiewach z kościelnych wież, organizowanych ad hoc. To wszystko wypływa z potrzeby tworzenia wspólnoty! Nawet jeśli dotąd nie zwracaliśmy na to uwagi, a kazania wypadały nam drugim uchem, to usłyszane ostatnio z ust kapłana zdanie: „Jak ja za wami tęsknię!”, zostanie w nas już na zawsze...
Kościół nie tylko przetrwa koronawirusa, ale wyjdzie z niego mocniejszy. Oczyści się i zmieni, odsieje ziarna od plew. Nabierze nowej energii, by wrócić do starych korzeni.",,https://www.niedziela.pl/numer/2020/18,koronawirus,https://www.niedziela.pl/artykul/147876/nd/Czy-koronawirus-zmieni-Kosciol-w%C2%A0Polsce
Kościół w starciu z koronawirusem,"Po raz kolejny Kościół staje na wysokości zadania: nie dzieli ludzi na wierzących i niewierzących, nie pyta o poglądy, tylko jest tam, gdzie go potrzebują.","Pandemia COVID-19 wpłynęła na zmiany w życiu wspólnot parafialnych Kościoła. Z jednej strony wiele środowisk krytykuje Kościół. Z drugiej – są instytucje, parafie, zakony, bractwa i stowarzyszenia oraz ludzie, którzy bez rozgłosu, pamiętając o nauce Chrystusa, właśnie teraz wprowadzają ją w życie.
Pomaganie
Jak poinformował rzecznik Konferencji Episkopatu Polski ks. Paweł Rytel-Andrianik, we wszystkich diecezjach w Polsce są realizowane inicjatywy, których celem jest niesienie pomocy w czasach pandemii. Wolontariusze przygotowują paczki żywnościowe, opiekują się seniorami, organizują zbiórki żywności, zbierają pieniądze na brakujący sprzęt dla szpitali, zapewniają wsparcie duchowe i psychologiczne potrzebującym. Na stronie: episkopat.pl została uruchomiona specjalna zakładka (https://episkopat.pl/dzialania-pomocowe-kosciola/), w której widać skalę tej pomocy w poszczególnych diecezjach.
Nagłośniona została postawa dominikanek oraz kapłana (z diecezji tarnowskiej), którzy w Wielkim Tygodniu przyjechali do bocheńskiego DPS, aby zastąpić przebywający na kwarantannie personel domu, u którego stwierdzono zachorowania na COVID-19. Siostra Aleksandra Zaręba w rozmowie z Niedzielą opowiada: – W Wielki Piątek odebrałam telefon ze starostwa w Bochni z prośbą o pomoc. Nie wiedziałam dokładnie, jaka jest tam sytuacja, nie było też czasu na kalkulacje. Pomyślałam: jeśli są potrzebujący pomocy, to trzeba do nich iść. Dodaje, że dwa zespoły sióstr (10- i 11-osobowe) już wcześniej pojechały do pomocy w prowadzonych przez dominikanki domach w Broniszewicach i w Mielżynie. Toteż matka generalna zapytała, które siostry chciałyby się udać do Bochni. Na odpowiedź nie musiała długo czekać – jeszcze w Wielki Piątek dominikanki pojechały do chorych.
Od Wielkiej Soboty z siostrami pracuje ks. Piotr Dydo-Rożniecki. – Robimy wszystko: od pielęgnacji, przemywania, zmiany pampersów, po rozwożenie jedzenia, dbanie o to, aby wszystko było w porządku. To są ciągła obecność i pielęgnacja podopiecznych. Dodaje, że jako kapłan spowiada mieszkańców domu, jeśli zgłoszą taką potrzebę.
REKLAMA
Współdziałanie
W czasie trwającej pandemii szczególną rolę do odegrania mają posługujący w szpitalach kapelani. Z nieoficjalnych rozmów wynika, że służą w szpitalach, gdzie zgodnie z rozporządzeniami są podporządkowani decyzjom dyrektorów placówek. Kapelan w Uniwersyteckim Szpitalu Dziecięcym w Krakowie – ks. dr hab. Lucjan Szczepaniak sercanin, z wykształcenia lekarz, zapytany o posługę wyjaśnia: – Kapelan szpitalny powinien być przygotowany do reagowania w każdej sytuacji zagrożenia życia i zdrowia. Wymaga to współdziałania z pracownikami medycznymi i zachowania procedur bezpieczeństwa. Ksiądz Szczepaniak jest do dyspozycji w szpitalu przez cały dzień i pod telefonem w nocy. Podkreśla: – Spowiadam i rozmawiam w odpowiednim zabezpieczeniu. Udzielam pacjentom sakramentów, zwłaszcza chrztu, Komunii św., bierzmowania, namaszczenia chorych, w zagrożeniu życia. Czynię to na prośbę rodziców, jednak często bez ich udziału, gdy nie mogą przebywać z dzieckiem.
Ksiądz kapelan przyznaje, że większość procedur, które teraz są wprowadzane w szpitalach, dla niego i s. dr Bożeny Leszczyńskiej (asystentki pastoralnej) jest znana od lat m.in. na onkologii, transplantologii i na intensywnej terapii. Dodaje: – Dostosowałem posługę duszpasterską do obowiązujących procedur w szpitalu w czasie pandemii. Kaplica jest otwarta całą dobę, ale obecnie głównie dla pracowników będących na dyżurze. Nikt z zewnątrz nie może do niej przychodzić, aby modlący się w niej mogli się czuć bezpiecznie. Dodaje, że w związku z obowiązującymi ograniczeniami odprawia więcej Mszy św. Udziela sakramentów w odzieży ochronnej, masce, po zdezynfekowaniu dłoni. – Każdy komunikant przed konsekracją umieszczony jest w sposób jałowy w szczelnym opakowaniu foliowym. Ta procedura aseptycznego podawania Komunii św. pacjentom z obniżoną odpornością, praktykowana w szpitalu od ponad 20 lat, teraz jest stosowana wobec wszystkich przebywających na oddziałach – wyjaśnia ks. Szczepaniak.
REKLAMA
Powołanie
Bracia kapucyni z Dzieła Pomocy św. Ojca Pio ponownie uruchomili w Krakowie łaźnię dla osób bezdomnych. – To była trudna decyzja, ale dla przebywających w przestrzeni publicznej bezdomnych to jedyne miejsce, gdzie mogą się wykąpać – przyznaje br. Grzegorz Marszałkowski i dodaje: – Mierzymy korzystającym z łaźni temperaturę przed wejściem, ale wiadomo, że niektórzy chorują bezobjawowo. Dlatego łaźnię obsługują bracia, którzy sami się zgłosili do tej pracy. Oni mają odpowiednie stroje zabezpieczające przed zarażeniem i przestrzegają procedur. Ponadto mieszkają osobno, aby nie narażać na zakażenie innych.
Gdy dopytuję, dlaczego zdecydowano się na uruchomienie łaźni, br. Grzegorz stwierdza: – Mamy świadomość, że bezdomni nie mają znikąd pomocy, zwłaszcza teraz, w czasie pandemii. Mają problemy z relacjami rodzinnymi i często właśnie z tego powodu znaleźli się na ulicy. Brat Grzegorz zauważa, że jedyne na co mogą liczyć, to wsparcie ze strony organizacji pomocowych. – To jest w naszym charyzmacie – być blisko najbiedniejszych, najuboższych, bo oni są naszymi braćmi. Takie decyzje podejmują również bracia albertyni czy siostry albertynki, ale też inne zakony i wiele osób świeckich – dodaje br. Grzegorz.
– W takich sytuacjach jak trwająca pandemia Kościół, którego jesteśmy częścią, nie odcina się od potrzebujących, nie zostawia ich w potrzebie – przekonuje s. Zaręba. I dodaje: – Warto zwrócić uwagę na księży, którzy służą swym parafianom, na siostry zakonne, które nadal odwiedzają chorych, niosą im pomoc. Ksiądz Dydo-Rożniecki z kolei zauważa, że w całej Polsce są realizowane różne formy wsparcia.
Po raz kolejny Kościół staje na wysokości zadania: nie dzieli ludzi na wierzących i niewierzących, nie pytamy o poglądy, tylko jesteśmy tam, gdzie nas potrzebują. Podkreśla się, że wspólnoty związane z Kościołem są zdyscyplinowane, przestrzegają nakazów i zakazów. Myślę, że obok posłuszeństwa wyróżnia nas postawa miłości bliźniego, o czym przekonujemy się codziennie.",Maria Fortuna-Sudor,https://www.niedziela.pl/numer/2020/18,Kościół,https://www.niedziela.pl/artykul/147873/nd/Kosciol-w-starciu-z-koronawirusem
"USA i Kanada zostaną poświęcone ""Maryi, Matce Kościoła""","Arcybiskup Jose Gomez, przewodniczący Konferencji Episkopatu USA, zaprasza wszystkich biskupów ze Stanów Zjednoczonych, aby dołączyli do niego 1 maja podczas ponownego powierzenia Stanów Zjednoczonych Błogosławionej Maryi Dziewicy z powodu kwarantanny. Ponowne poświęcenie zbiegnie się w czasie z poświęceniem Kanady Maryi przez kanadyjskich biskupów.","Arcybiskup Gomez, który jest arcybiskupem Los Angeles, ogłosił w liście skierowanym do wszystkich amerykańskich biskupów z dnia 22 kwietnia, iż poświęcenie dokona się pod tytułem ""Maryja, Matka Kościoła"". Zaprosił wszystkich biskupów kraju, aby połączyli się z nim w modlitwie 1 maja o 12:00

PODZIEL SIĘ CYTATEM
""Każdego roku Kościół stara się o specjalne wstawiennictwo Matki Bożej w maju. W tym roku jeszcze bardziej poszukujemy pomocy Matki Bożej, ponieważ razem stawiamy czoła skutkom globalnej pandemii – napisał w liście.

PODZIEL SIĘ CYTATEM
Obwieszczenie pokrywa się z podobnymi planami biskupów z Kanady, którzy powierzą Crown Dominion Maryi pod tym samym tytułem, tego samego dnia.
""W oparciu o dyskusję z kierownictwem Kanadyjskiej Katolickiej Konferencji Biskupów komitet wykonawczy USCCB spotkał się i potwierdził stosowność dnia 1 maja 2020, jako okazję dla biskupów do poświecenia USA Naszej Pani pod tytułem Maryja , Matka Kościoła,"" powiedział Gomez, dodając, że tego samego i w tym samym dniu dokonają nasi bratni biskupi na północy i poświęcą Kanadę.
Gomez powiedział, że odpowiednie biura konferencji biskupów - Sekretariat ds. Kultu Bożego i biuro łączności – zapewnią liturgiczne wskazówki i informacje logistyczne dotyczące poświęcenia.
Biskupi Włoch powiedzieli 20 kwietnia, że poświęcą swój kraj Maryi po otrzymaniu ponad 300 listów z prośbą o poświęcenie.
Tytuł ""Maryja, Matka Kościoła"" został nadany Najświętszej Matce przez św., Pawła VI podczas II Soboru Watykańskiego, a memoriał pod tym samym tytułem został dodany do kalendarza liturgicznego kościoła w 2018 r.
Papież Franciszek oświadczył, że poniedziałek po Pięćdziesiątnicy powinien być świętowany jako pamiątka ""Maryi, Matki Kościoła"". Kardynał Robert Sarah, szef watykańskiej kongregacji Kultu Bożego, powiedział, że dodanie upamiętnienia miało na celu pobudzenie wzrostu ""prawdziwej pobożności Maryjnej"".
Świętując to upamiętnienie w 2018 arcybiskup Gomez powiedział, ""kiedy Jezus powstał z martwych i wstąpił do nieba, Maryja stała się matczynym sercem Swojego Kościoła.""
Arcybiskup Gomez powiedział również, że ponowne powierzenie 1 maja nastąpi w samą porę, prosząc Maryję o wstawiennictwo podczas pandemii. Według zasobów na temat korona wirusa Uniwersytetu Centrum Johnsa Hopkins-a w czwartek rano na świecie było ponad 2,6 miliona potwierdzonych przypadków COVID-19 i prawie 185 000 zgonów z powodu wirusa.
REKLAMA
""To da Kościołowi okazję do modlitwy do Matki Bożej o nieustanną ochranę bezbronnych, uzdrowienie chorych i mądrość dla tych którzy pracują nad poskromieniem tego strasznego wirusa"". powiedział Gomez.
""W tym okresie wielkanocnym kontynuujemy podróż z naszym Zmartwychwstałym Panem, aby wśród łask tego czasu, nie zabrakło uzdrowienia i sił w szczególności dla tych, którzy są obciążeni wieloma skutkami pandemii COVID"" powiedział w liście do biskupów.",www.catholicnewsagency.com,,USA,https://www.niedziela.pl/artykul/52385/USA-i-Kanada-zostana-poswiecone-Maryi
Ojciec Leon Knabit w trudnych czasach zaleca optymizm i cierpliwość,"Optymizm i cierpliwość zaleca w trudnych czasach znany krakowski benedyktyn ojciec Leon Knabit. Jego zdaniem jesteśmy świadkami wielkiego zrywu dobroci i ofiarności, a Kościół jest na trudne czasy.","O. Leon Knabit stał się jedną z twarzy kampanii województwa małopolskiego ""Dobro jest w Małopolsce. Stop Koronawirusowi!"".
W nagraniu upublicznionym przez województwo w internecie 90-letni benedyktyn daje wskazówki, jaką postawę przyjąć w czasach epidemii COVID-19. Duchowny radzi optymizm i cierpliwość. Jego zdaniem w trudnych czasach trzeba pamiętać, że funkcjonować musi zarówno rozum, jak i wiara.
""Rozum mówi, żeby się podporządkować zaleceniom władz sanitarnych i administracyjnych, a wiara mówi, żeby nie wpadać w panikę"" – ocenia benedyktyn, podkreślając, że w Małopolsce jest dobro, które mówi ""stop koronawirusowi"".
REKLAMA
W poniedziałek na swoim profilu facebookowym o. Knabit napisał również, że ""jesteśmy świadkami wielkiego zrywu dobroci i ofiarności na miarę możliwości znacznej części społeczności wierzących"". Podkreślił, że Kościół właśnie jest na trudne czasy i w walkę z koronawirusem zaangażowały się także zakony – w tym benedyktyni pracują jako wolontariusze i są gotowi do niesienia dalszej pomocy.
Duchowny ocenił, że ""trzeba wytężyć wszystkie siły, by odbudować na razie choć część normalności"". Zaapelował także o to, aby być wrażliwym na potrzeby chwili i myśleć o przyszłości. ""Bóg wie, po co to wszystko. Przetrzymamy. Wyjdziemy mocniejsi. Alleluja"" – napisał o. Knabit.
Dodał także: ""Nie wiem, czy zgłosili się do wolontariatu ci, którzy mają pretensje do Kościoła. A może nie mają czasu, bo muszą pisać?"".
W ramach kampanii ""Dobro jest w Małopolsce. Stop Koronawirusowi!"" województwo przekonuje, że warto być życzliwym i informuje o różnych formach wsparcia. W tym celu stworzyło m.in. bank ofert dostępny na stronie malopolska.pl.
Według stanu na 27 kwietnia w Małopolsce koronawirusa potwierdzono u 841 osób, z czego 173 osoby wyzdrowiały, a 29 zmarło.(PAP)
Autor: Beata Kołodziej
bko/ joz/",PAP,,Małopolska,https://www.niedziela.pl/artykul/52374/Ojciec-Leon-Knabit-w-trudnych-czasach
"Po otrzymaniu setek próśb, biskupi zawierzą Włochy Maryi",Polacy nie chcą zakazu rejestracji samochodów spalinowych ani ograniczania obrotu gotówką – pokazują wyniki badania przeprowadzonego dla uważają Polacy Centrum Badań Polityki Europejskiej.,"Po potrzymaniu ponad 300 listów podczas pandemii korona wirusa, włoscy biskupi zawierzą naród opiece Maryi w piątek, 1 maja w świątyni w północnych Włoszech. W wiadomości wideo z 20 kwietnia przewodniczący włoskiej konferencji biskupów powiedział, że otrzymał ""ponad 300 listów pełnych miłości i oddania się pociesze Maryi Dziewicy."" Kardynał Gualtiero Bassetti powiedział, że w tych listach pytano ""dlaczego nie poświęcamy naszego narodu Niepokalanemu Sercu Maryi? Wszystkich ludzie, którzy cierpią z powodu tej pandemii, wszystkich, którzy pracują w szpitalach i muszą dbać o swoich bliźnich, dlaczego nie powierzyć Maryi całego narodu?""
Bassetti zauważył, iż zadaniem pasterzy jest prowadzenie ich owczarni, ""ale często to ta owczarnia, lud chrześcijański, popycha swoich pasterzy, tak jak ma to miejsce w tym przypadku"".

PODZIEL SIĘ CYTATEM
Powierzenie Włoch Naszej Pani, będzie miało miejsce wieczorem 1 maja w bazylice sanktuarium Santa Maria del Fonte poświęconej Naszej Pani z Caravaggio w prowincji Bergamo, jednym z obszarów we Włoszech najbardziej zdewastowanym przez pandemię korona wirusa. Według oficjalnych danych COVID-19 zabił we Włoszech prawie 24 000 osób. Na dzień poświęcenia wybrano pierwszego maja, ponieważ jest to pierwszy dzień miesiąca, tradycyjnie poświęcony Maryi, napisali biskupi w oświadczeniu z dnia 20 kwietnia. Zwrócili uwagę, że 1 maja jest także świętem św. Józefa Robotnika i okazją do modlitwy za pracowników, którzy boją się i martwią o przyszłość. ""Kościół powierza Matce Bożej chorych, pracowników służby zdrowia, lekarzy, rodziny oraz zmarłych"" – powiedzieli biskupi. Dodali, że modlitwa odbywa się w sanktuarium Santa Maria del Fonte w Caravaggio we Włoszech, ponieważ otoczone jest ""cierpieniem i bólem w kraju, którego stan zdrowia jest poważnie zagrożony"".
Sanktuarium Matki Bożej w Caravaggio zostało zbudowane w miejscu objawienia maryjnego z XV w. Najświętsza Maryja Panna podobno ukazała się 26 maja 1432 r. młodej wieśniaczce Giannett'cie Varoli pośród pól przed miastem Caravaggio.

PODZIEL SIĘ CYTATEM
W swoim orędziu Dziewica nalegała na pokutowanie za grzechy oraz na poszczenie w piątki. Objawienie nazywane jest również Nasza Pani z Fontanny, ponieważ pod kamieniem na którym stała Dziewica pojawiło się źródełko wody i na którym zostawiła odbity swój odcisk stopy. W tym samym roku w tym miejscu zbudowano pierwszą małą świątynię. Ponad 100 lat później, w 1575r. św. Charles Borromeo, ówczesny biskup Mediolanu, zatrudnił architekta, aby rozpoczął długi proces rozbudowy świątyni, która wygląda tak samo po dziś dzień. W kwietniu konfederacja biskupów włoskich przekazała również 156 milionów euro, pierwotnie przeznaczonych na utrzymanie budynków religijnych, do poszczególnych diecezji w celu wykorzystania ich w sytuacji zagrożenia korona wirusem. Według konferencji pieniądze zostaną podzielone proporcjonalnie między wszystkie diecezje.","źródło: https:
/
/www.catholicnewsagency.com
/Szewczyk",,prasa,https://www.niedziela.pl/artykul/52310/Po-otrzymaniu-setek-prosb-biskupi
Hiszpańscy burmistrzowie dziękują Kościołowi za służbę podczas pandemii koronawirusa,"Podczas gdy Hiszpania walczy z pandemią korona wirusa, z ponad 188,000 przypadkami oraz 19,000 zgonami, burmistrzowie Madrytu i pobliskich hiszpańskich miast wyrazili wdzięczność za działania Kościoła podczas kryzysu.","Burmistrz Madrytu José Luis Martínez-Almeida, również z centroprawicowej Partii Ludowej, 12 kwietnia wysłał wiadomość, do każdego kapłana archidiecezji madryckiej, wyrażając wdzięczność za „cichą i heroiczny pracę „ oraz „za Wasze wsparcie dla najbardziej potrzebujących, Wasze oddanie chorym, za których modlicie się każdego dnia i którym udzielacie sakramentów, zapewniając im oraz członkom ich rodzin pociechę duchowa”.
María José Martínez de la Fuente burmistrzyni Aranjuez miasta na południu Madrytu, również z Partii Ludowej wyraziła podobne uczucia w liście z dnia 14 kwietnia, donosi Diocese of Getafe. (Diecezja Getafe).
Chcę wyrazić moją uznanie oraz wdzięczność za wasz codzienny trud we wspieraniu pokrzywdzonych oraz za niestrudzone wysiłki bycia przy naszych obywatelach podczas ich ostatnich godzin, umierających z powodu pandemii korona wirusa, napisała burmistrz.
Czasy w których żyjemy, pozostaną w naszej pamięci, ale, dzięki Bogu, przeminą, a my będziemy mieli czas, aby odzyskać zdrowie i znów być wszyscy razem. W przyszłym roku będziemy odprawiać procesje ulicami Aranjuez z wiarą i przekonaniem.

PODZIEL SIĘ CYTATEM
REKLAMA
Doświadczymy świąt Wielkanocy, doświadczymy Aranjuez, Martínez napisała w podsumowaniu swojego listu.
Raquel Jimeno burmistrz miasta Ciempozuelos, na południu Madrytu, członkini Hiszpańskiej Socjalistycznej Partii Robotniczej, opublikowała w mediach społecznościowych swoją wdzięczność za pracę Kościoła.
Kościół walczy na linii frontu wraz ze swoimi pracownikami, aby chronić naszych najbiedniejszych bliźnich, podczas kryzysu spowodowanego COVID-19; zwiększając pomoc żywnościową, zapewniając odzież oraz wodę wielu rodzinom w mieście – napisała.
Kościół wciąż pracuje, aby ratować ludzkie życia w Ciempozuelos. Zarówno swoich jak innych, dlatego DZIĘKUJEMY, ponieważ doceniamy to i jestem pewna, że zdecydowana większość miasta Ciempozuelos również. To, co robią jest bezcenne. Kościół w naszym mieście odgrywa wielką rolę w tej walce, i należy mu podziękować wielkimi literami- napisała Jimeno.
Rada miejska Leganés, na południu Madrytu pod przewodnictwem burmistrza Santiago Llorente z Hiszpańskiej Socjalistycznej Partii Robotniczej, 9 kwietnia opublikowała na Twitterze wyrazy swojego uznania dla pracy wykonywanej przez proboszczów naszego miasta Leganés, działających w trosce o starszych, mieszkańców Domów Opieki Społecznej, pacjentów szpitala Severo Ochoa. Dziękujemy za pomoc bliźnim, której tak bardzo jej potrzebują w dzisiejszych dniach.","Źródło: https:
/
/www.catholicnewsagency.com
/Szewczyk",https://www.niedziela.pl/numer/2020/8,prasa,https://www.niedziela.pl/artykul/52307/Hiszpanscy-burmistrzowie-dziekuja
USA: kolejne trzy diecezje wznawiają publiczne sprawowanie Mszy św.,Wznowienie publicznego sprawowania Mszy św. zapowiedziały trzy kolejne diecezji w USA. Celebracja liturgii ma się odbywać z zachowaniem wymaganych obostrzeń związanych ze stanem pandemii.,"Diecezje z terenu stanu Montana – Great Falls-Billings i Helena – ogłosiły 23 kwietnia ponowne otwarcie kościołów, dzień po tym, jak biskup diecezji Lubbock w Teksasie polecił swym księżom, by umożliwili wiernym dostęp do Komunii św. Publiczne sprawowanie Mszy zostało zawieszone ponad miesiąc temu. Ograniczenie w sprawowaniu kultu religijnego w miejscach publicznych ma związek z próbami powstrzymania epidemii COVID-19. Pierwszym biskupem, który uchylił te restrykcje był bp Peter Baldacchino, ordynariusz Las Cruces w Nowym Meksyku. Zrobił to ponad tydzień temu.","rk (KAI
/CNA)
/Great Falls",,USA,https://www.niedziela.pl/artykul/52265/USA-kolejne-trzy-diecezje-wznawiaja
Diecezja Bergamo tworzy własną „tarczę antykryzysową”,"Powoli poprawia się sytuacja we włoskim epicentrum pandemii. Zmniejsza się liczba zmarłych i hospitalizowanych z powodu koronawirusa. Pogłębia się jednak kryzys gospodarczy, który mocno uderza w rodziny.","Dlatego też diecezja Bergamo utworzyła własną „tarczę antykryzysową”. Na jej finansowanie zdobyła dotąd 5 mln euro i zamierza dalej zbierać środki.
Diecezja zainicjowała projekt „Zacznijmy na nowo razem” po to, by dać wsparcie rodzinom dotkliwie dotkniętym przez COVID-19. Finansowane będą z niego wydatki, które najboleśniej ciążą na domowym budżecie, takie jak opłaty za czynsz, światło i gaz, a także wydatki związane z nauką dzieci oraz lekarstwa dla ludzi starszych i chorych. Dzięki współpracy z diecezjalną Caritas pomoc popłynie także do ludzi samotnych, którzy szczególnie boleśnie przeżywają obecną pandemię. Diecezjalną „tarczę antykryzysową” udało się stworzyć dzięki współpracy diecezji, Caritas, Stowarzyszenia Diakonia, włoskiego episkopatu oraz darowiznom firm i osób prywatnych.
„Ludzie potrzebują pomocy materialnej, ale także wsparcia psychologicznego i umocnienia duchowego. Każda rodzina tu kogoś straciła. Trudno nam będzie zapomnieć widok konwoju wojskowych ciężarówek wywożących trumny naszych bliskich do krematoriów i to, że rodziny nie mogły się z nimi pożegnać, ani być na pogrzebie” – mówi Radiu Watykańskiemu o. Marco Bergamelli.
Włoski franciszkanin jest odpowiedzialny za kościół na cmentarzu w Bergamo. Wyznaje, że nigdy nie zapomni chwili, gdy wyniesiono z niego ławki, by zmieściło się tam 140 trumien.

PODZIEL SIĘ CYTATEM
„Jedenaście razy błogosławiłem transport trumien do innego miasta, ostatni w Wielki Piątek. Ten widok wciąż napełnia mnie bólem” – podkreśla franciszkanin. Wyznaje, że ci nieliczni, którzy mogli być na pogrzebie brali urnę z prochami swych zmarłych w objęcia, jak największy skarb. „Najgorsze zdaje się już być za nami, ale do tego, by się podnieść potrzebujemy wspólnoty. Sami nie damy rady” – mówi papieskiej rozgłośni o. Bergamelli. Franciszkanin wskazuje, że Kościół jest przy cierpiących i niesie im nadzieję, a zarazem konkretnie pomaga na nowo rozpocząć życie.","Beata Zajączkowska
/Vatican News",,Włochy,https://www.niedziela.pl/artykul/52254/Diecezja-Bergamo-tworzy-wlasna-%E2%80%9Etarcze
Wystarczy tych ofiar!,"- Gdy mieszkańcy Republiki Środkowoafrykańskiej zachorują na malarię lub inne choroby, większość z nich nie leczy się w szpitalach czy ośrodkach zdrowia lecz przy ognisku przed domem, gdzie piją wywar z liści papaya czy innych roślin. Po dwóch dniach takiej „kuracji” zazwyczaj stają na nogi – mówi Niedzieli wywodzący się z diecezji tarnowskiej bp Mirosław Gucwa - biskup diecezjalnym diecezji Bouar, w Republice Środkowoafrykańskiej, gdy pytam o pandemię korona wirusa.","Maria Fortuna- Sudor: - Księże Biskupie, jak w związku z pandemią koronawirusa wygląda sytuacja w Republice Środkowoafrykańskiej?
Bp Mirosław Gucwa: - Wiadomości o pandemii koronawirusa od samego początku docierają do nas różnymi kanałami. Tragiczna sytuacja we Włoszech, później w innych krajach europejskich i w Polsce pobudzała nas wszystkich do solidarności z cierpiącymi i do modlitwy w ich intencji. Ta modlitwa nadal trwa.
- Dużo osób choruje na koronawirusa?
- Pierwszy przypadek osoby zakażonej pojawił się w stolicy, w Bangui na początku marca. Ta osoba przyjechała z Włoch. Po tygodniu było kilka kolejnych przypadków zakażenia też przywiezionych z zewnątrz. Zaczęto więc informować ludzi o tej chorobie i wzywać do przestrzegania higieny i zachowywania odpowiedniej odległości przy okazji rożnych spotkań. Dopiero gdy kilka osób z Bangui zostało zakażonych Covid-19, rząd wprowadził restrykcje obejmujące cały kraj. Zostały zamknięte szkoły i uczelnie, ograniczono do 15 osób liczbę uczestników modlitw i celebracji we wszystkich miejscach kultu (kościoły, kaplice, meczety…) oraz różnego rodzaju spotkań w miejscach publicznych. Mycie rak i przestrzeganie odległości zostało wprowadzone we wszystkich ośrodkach i urzędach. To samo dotyczy rodzin. Nie zamknięto urzędów ani sklepów. Przedsiębiorstwa normalnie funkcjonują, tygodniowe jarmarki wypełnione są ludźmi, którzy sprzedają i kupują produkty rolne i inne materiały potrzebne do życia. Poza tym mamy inne problemy…
- Na przykład?
- Ostatnio wybrałem się w teren, aby porozmawiać o obecnej sytuacji z księżmi, siostrami i personelem szpitali oraz prowadzącymi szkoły. Ale musiałem wrócić, bo okazało się, że eksrebelianci, szkoleni w Wantiguera (6 km od Bouar), zablokowali drogę do stolicy „reklamując” wypłatę diet żywnościowych (3 miesiące opóźnienia) i zakończenie oficjalne formacji z posłaniem w teren (wg umowy podpisanej w Kartum i w Bangui, ta formacja powinna trwać tylko 2 miesiące, a minęło już 7 od kiedy ci eksrebelianci przebywają w koszarach w Wantiguera). Prowadzone rozmowy z rządem i Unią Afrykańską doprowadziły do odblokowania drogi. Okupujący drogę mają otrzymać diety. Spokój wrócił…
REKLAMA
- Czyli mieszkańcy nie muszą pozostawać w domach?
-Nie ma takiego obowiązku. Zresztą byłoby to niemożliwe, biorąc pod uwagę tutejszy styl życia i możliwości finansowe (albo ich brak) każdej rodziny. Metoda “kopiuj” (obostrzenia z Europy) i “klej” (do tutejszej rzeczywistości), jak to jest praktykowane w innych przypadkach (np. aborcji) tu nie zdałaby na pewno egzaminu. Ludzie sami mówią, że woleliby zarażenie sie koronawirusem niż śmierć z głodu.
-Szybko przybywa zarażonych?
- Po czterech tygodniach obowiązujących restrykcji ich liczba wzrosła do 16, bez ofiar śmiertelnych, a 10 z nich wyzdrowiało. „Prorocy dramatów” powtarzają, że liczba ta nie jest adekwatna, bo z pewnością wiele więcej jest osób zakażonych tym wirusem, ale trudny dostęp do ośrodka badań (jest jeden w stolicy na cały kraj) i ograniczona ilość testow sprawia, że te przypadki nie są odnotowane. Być może jest to prawda, ale nie zauważa się, by w ciągu tego miesiąca masowo wzrosła liczba zgonów. Nic takiego nie występuje. Trzeba jednak zaznaczyć, że ludzie nie ustają w modlitwie.
- Czy miejscowa ludność ma swoje sposoby radzenia sobie z wirusami?
- W ciągu ostatnich lat 2/3 ludności, narażonej na różnego rodzaju wirusy, chroniła się w buszu w czasie deszczu i upału. Gdy mieszkańcy Republiki Środkowoafrykańskiej zachorują na malarię lub inne choroby, większość z nich nie leczy się w szpitalach czy ośrodkach zdrowia lecz przy ognisku przed domem, gdzie piją wywar z liści papaya czy innych roślin. Po dwóch dniach takiej „kuracji” zazwyczaj stają na nogi. Jedynie malaria czy inne choroby “przechodzone” kończą sie często śmiercią, zwłaszcza, gdy zachorują dzieci albo osoby starsze. A poza tym, w naszym kraju w ciągu ostatnich lat zginęło z rąk rebeliantów kilkadziesiąt tysięcy niewinnych ludzi. Wystarczy więc tych ofiar! Wirus tego nie dostrzega, ale Pan Bog zawsze jest po stronie slabszych.
REKLAMA
- Jak są odbierane ograniczenia?
- Wprowadzone przez rząd restrykcje staramy sie przestrzegać w naszej przestrzeni diecezjalnej nie siejąc jednak paniki i nie wyolbrzymiając istniejacego problemu. Ludzie ze smutkiem przeżywają brak możliwości uczestniczenia w Eucharystii i w regularnych spotkaniach parafialnych grup apostolskich. Diecezjalne radio “Siriri” („Pokoj”) transmituje każdego dnia Msze św i rożnego rodzaju audycje; religijne, kulturalne i medyczne. Te ostatnie prowadzone są przez pracowników służby zdrowia. Wieczorem o godzinie 20 katolicy i wyznawcy inncyh religii, za pośrednictwem tego radia łącza sie w modlitwie za wszystkie ofiary panujacej epidemii, za chorych i proszą o oddalenie zarazy od naszego Kraju i jej zakończenie w świecie. W modlitwie nie zapominamy o Polsce.
- A jak Kościół pomaga w czasie pandemii?
- O. Aurelio Gazzera, odpowiedzialny za Caritas diecezjalny, już na początku epidemii zorganizował z oddziałami parafialnymi Caritas spotkania, w czasie których mówiono o sposobie chronienia się przed wirusem i organizowania pomocy osobom starszym, samotnym i ewentualnie dotkniętym nową choroba. Każdy oddział został wyposażony w odpowiednią ilość masek, rękawiczek, środków czyszczących i produktów żywnościowych. Ten sam typ działalności prowadzono we wszystkich ośrodkach zdrowia kierowanych przez personel Kościoła. Maski zaś zostały uszyte przez dziewczęta z naszego ośrodka szkoleniowego „Londo, mo luti”. Diecezjalna hurtownia leków dysponuje odpowiednią ilością chlorokiny ( lek przeciwmalaryczny – przyp. red.), gdyby zaistniała jej potrzeba. Dodam, że nasza hurtownia wyposaża w leki wszystkie placówki zdrowia i szpitale w naszym regionie, zresztą nie tylko katolickie. Pozostajemy w ciągłym kontakcie z Caritas krajowym i krajową
REKLAMA
komisją Episkopatu ds. zdrowia, za którą odpowiadam. Ponadto Episkopat Włoch zaproponowal konkretną pomoc w wyposażeniu naszych szpitali (we wszystkich diecezjach kraju) w odpowiedni sprzęt i odzież ochronną.
Z pewnością niełatwo byłoby powstrzymać epidemię w rzeczywistości afrykańskiej, biorąc pod uwagę opłakany stan placówek zdrowia i ograniczoną ilość testów i aparatów tlenowych (tylko 3 na 4,5 mln mieszkancow!) czy też środków ochronnych. Zamknięte są więc granice, lotnisko, chociaż ludzie i tak się przemieszczają do Kamerunu, gdzie stwierdzono ponad 1000 osób zakażonych na koronawirusa oraz ponad 40 zgonów z powodu pandemii. Ostatnie cztery przypadki korona wirusa zostały „przywiezione” właśnie z Kamerunu, drogą lądowa przez Bouar.
- To jak żyć w takim zagrożeniu?
- Cechą charakterystyczną tutejszej ludności, i to nam się udziela, jest realizm i życie bez stresu. Codziennie ludzie idą do swoich zajęć (z wyjatkiem uczniów, studentów...), przychodzą do sklepów, sprzedają prodkty rolne na jarmarku, przemieszczają się z wiosek do miasta, z miasta do wiosek. Po południu młodzi grają w piłkę, zaś w centrum miasta ruch od rana do wieczora. Muzyka z głośników nie milknie rano ani wieczorem. Wierzący zaś w czasie tych codziennych zajęć, koniecznych by przetrwać, powtarzają w sercu: „Jezu ufam Tobie” (“Jésus, j’ai confiance en Toi” i w sango “Jésu, mbi zya be Ti mbi na Mo”). To działa!","Maria Fortuna-Sudor
/Niedziela",,Kraków,https://www.niedziela.pl/artykul/52200/Wystarczy-tych-ofiar
Apel papieża Franciszka o pomoc,"W odpowiedzi na apel papieża Franciszka, Papieskie Dzieła Misyjne uruchamiają zbiórkę na specjalny fundusz solidarnościowy z krajami misyjnymi dotkniętymi COVID-19. Zebrane środki trafią do papieża i zostaną rozdysponowane potrzebującym na całym świecie. Sam Franciszek przeznaczył na ten cel 750 tys. dolarów, ale potrzeby są ogromne.","Papież Franciszek zaprasza Cię do wsparcia tej akcji dowolną kwotą. Wpłacone środki trafią do niego i przez jego ręce do potrzebujących. Bez naszej pomocy wiele placówek będzie bezbronnych wobec wirus SARS-CoV-2.
Potrzeby są ogromne

PODZIEL SIĘ CYTATEM
Papieskie Dzieła Misyjne na całym świecie zostały poproszone przez papieża Franciszka o koordynowanie pomocy duchowej i materialnej dla ludzi dotkniętych koronawirusem. Pomoc ta jest szczególnie dedykowana najbiedniejszym – na tereny, gdzie zaawansowana medycyna jeszcze nie dotarła lub jest w znikomym stopniu obecna. Wszystkie środki, jakie pozyskamy, zostaną przekazane papieżowi, który wesprze, zgodnie z potrzebami, potrzebujących na całym świecie.
Według najnowszych danych Agencji Fides, 1100 miejsc misyjnych na świecie potrzebuje pomocy. Większość z nich znajduje się w Afryce (511) i Azji (484), a następnie w Ameryce (74) i Oceanii (46). Pośród setek tysięcy misjonarzy na terenach misyjnych pracuje także 2004 polskich misjonarek i misjonarzy, obecnych w 99 krajach świata.
REKLAMA
Każdego dnia na pierwszej linii misyjnej pracuje przeszło 130 tys. księży, 600 tys. sióstr zakonnych i 350 tys. misjonarzy świeckich. Prowadzą oni m.in. 5 tys. szkół i 10 tys. sierocińców. Kościół na terenach misyjnych jest pierwszą wspólnotą, która reaguje na potrzeby życiowe ludzi.
Chcemy zabezpieczyć ośrodki zdrowia, przychodnie, ale też szkoły, świątynie, seminaria i domy zakonne. Ze względu na ubóstwo i ograniczony dostęp do medycyny to terytoria misyjne najbardziej cierpią w czasie każdej epidemii, jak to miało miejsce z ebolą, SARS, dżumą czy tyfusem. Koronawirus szybko przekracza granice państw i kontynentów. Dlatego jeszcze szybciej nasza pomoc – przez Papieskie Dzieła Misyjne – musi dotrzeć aż na krańce świata.
Kościół – wspólnota dobrych ludzi

PODZIEL SIĘ CYTATEM
Zbierane środki zostaną przeznaczone dla 1100 placówek misyjnych na pomoc w zakupie środków ochrony (maseczki, płyny do dezynfekcji, leki), a przede wszystkim w zapewnieniu pożywienia mieszkańcom, którzy bardzo często żyją z dnia na dzień. Pracują za dniówki, czyli to, co zarobią danego dnia, mają na pożywienie na kolejny dzień. Przez izolację nie mogą pracować i nie mają co jeść. Ty również odpowiedz na apel papieża Franciszka i pomóż potrzebującym. Niech te dzieła miłosierdzia pokażą, że Kościół jest wielką wspólnotą dobrych ludzi.
REKLAMA
Instytucja papieska

PODZIEL SIĘ CYTATEM
Papieskie Dzieła Misyjne to instytucja podlegająca papieżowi i wspierająca misjonarzy oraz ich podopiecznych. Razem z papieżem zmieniamy świat na lepsze!
Papieskie Dzieła Misyjne (PDM) – Papieskie Dzieło Rozkrzewiania Wiary (PDRW), Papieskie Dzieło św. Piotra Apostoła (PDPA), Papieskie Dzieło Misyjne Dzieci (PDMD) oraz Papieska Unia Misyjna (PUM) – zostały założone w XIX i XX wieku i mają za cel budzenie świadomości misyjnej wśród dorosłych, młodzieży, dzieci oraz duchowieństwa.
Jeszcze będzie pięknie
REKLAMA
„Nawet jeżeli jesteśmy w izolacji, to nasza myśl i duch może tę izolację przekraczać dzięki miłości” – zachęca papież Franciszek.
Mówiąc o nadziei wypływającej ze Zmartwychwstania, papież zaznaczył, że „jest to nadzieja na lepszy czas, w którym możemy być lepsi, w końcu uwolnieni od zła i od tej pandemii. Jest to nadzieja: a nadzieja nie zawodzi; to nie jest iluzja, to nadzieja”.
Papież Franciszek wzywa każdego z nas do czynów pełnych miłosierdzia i nadziei. Odpowiedz na apel papieża o pomoc krajom misyjnym dotkniętym COVID-19 i wpłać dowolną kwotę na portalu https://www.katolikwspiera.pl/apel-papieza-franciszka-o-pomoc.html
Papieskie Dzieła Misyjne w Polsce
www.missio.org.pl
https://www.facebook.com/PapieskieDzielaMisyjne/
https://twitter.com/pdm_missio
https://www.instagram.com/pdm_missio/
Kontakt dla dziennikarzy: pdm@missio.org.pl, tel. 605 080 840 – Agnieszka Siemiątkowska",Materiał prasowy,,Franciszek,https://www.niedziela.pl/artykul/52184/Apel-papieza-Franciszka-o-pomoc
Włochy: kontrowersje wokół wznowienia publicznych nabożeństw,"Kiedy biskupi Włoch walczyli w marcu o poparcie rządowego zakazu publicznych nabożeństw, nie zostało to dobrze przyjęte. Wielu księży i wiernych nadal uważa, że ochrona przed pandemią koronawirusa jest zbyt restrykcyjna. Niektórzy nawet życzyliby sobie silniejszego protestu przeciwko wprowadzonym obostrzeniom.","„Jest wiele miejsc, w których w ogóle nie ma ryzyka zarażenia. Niemniej jednak ludzie nie mogą chodzić na mszę św. To niedorzeczne” - powiedział ks. Franz Xaver Brandmayr, rektor niemieckojęzycznej parafii przy Piazza Navona i szef Kolegium Niemieckiego w Rzymie
Z kolei prof. Andrea Riccardi, założyciel Wspólnoty Sant'Egidio wyraził się jeszcze bardziej dobitnie. Jego zdaniem biskupi poddali się bez większej dyskusji zarządzeniom, ponieważ nie chcieli rozpocząć dodatkowego sporu w czasie kryzysu. „W historii Włoch nigdy nie zawieszono mszy św.” - powiedział historyk. „W czasach kryzysów Kościół był zawsze ważnym punktem odniesienia. Tak było od 1943 do 1945 r. w czasie niemieckiej okupacji i przemocy”.

PODZIEL SIĘ CYTATEM
Arcybiskup-senior Saint Louis w USA kard. Raymond Burke napisał na swojej stronie internetowej: „W naszej całkowicie zsekularyzowanej kulturze istnieje tendencja do traktowania modlitwy, nabożeństwa i mszy jako zwykłych zajęć rekreacyjnych, takich jak kino czy piłka nożna. Wspólne wielbienie Boga jest czymś fundamentalnie ważnym dla wierzących, aby pozostali w dobrym zdrowiu i duchowo silni”.
REKLAMA
Zgodnie z obowiązującymi we Włoszech przepisami, podczas odprawiania mszy św. w kościele mogą znajdować się tylko kapłani. Wiele nabożeństw jest transmitowanych w internecie lub telewizji.
W ostatnich tygodniach zakaz publicznych nabożeństw dla wielu położył się cieniem na wizerunku Kościoła katolickiego we Włoszech. Dlatego pragnienie powrotu do normalności, tak szybko, jak to możliwe, jest tym większe. Od wielu dni trwają pod rosnącą presją negocjacje między Konferencją Biskupów a odpowiednimi ministerstwami. Ostatnio w tej sprawie zabrał głos sam papież. Tydzień temu podczas swojej codziennej porannej Mszy św. w Domu św. Marty zaznaczył, że ""bezpośrednia relacja z Panem Jezusem ma zawsze wymiar wspólnotowy"". „Zażyłość bez wspólnoty, bez chleba, bez Kościoła, bez ludu, bez sakramentów jest niebezpieczna. Może stać się znajomością - powiedzmy - gnostyczną, relacją tylko dla mnie, oderwaną od ludu Bożego"" - zaznaczył.
Nawiązując do aktualnej sytuacji, w której wierni mogą uczestniczyć w Eucharystii jedynie za pomocą środków społecznego przekazu, ale nie mogą być na niej obecni fizycznie, kiedy mogą przyjmować jedynie Komunię św. duchowo, Ojciec Święty podkreślił, że nie jest to sytuacja normalna. „To nie jest Kościół: to Kościół żyjący w trudnej sytuacji, na co pozwala Pan, ale ideałem Kościoła jest zawsze wspólnota z obecnością ludu mogącego przystępować do sakramentów” – stwierdził papież i przestrzegł przed wirtualizacją Kościoła, sakramentów czy ludu Bożego, bowiem Kościół, sakramenty, lud Boży są konkretne.
Dla wielu słowa papieża były sygnałem, aby w końcu nalegać na ograniczenie bądź zniesienie zakazów zgromadzeń dotyczących życia religijnego. ""Nawet jeśli sytuacja nadzwyczajna nie zakończy się na początku maja, poszukuje się możliwości na odprawianie publicznych nabożeństw"" - stwierdził podsekretarz episkopatu Włoch ks. Ivan Maffeis podkreślając, że celem jest stopniowe wznawianie życia kościelnego od 4 maja. ""Przede wszystkim krewni muszą mieć możliwość pożegnania się ze zmarłym podczas pogrzebu"", powiedział ks. Maffeis.
REKLAMA
Nie jest jednak jasne, w jaki sposób należy to wszystko robić szczegółowo. Podczas gdy optymiści chcieliby, aby jak najszybciej zniesiono zakazy to sceptycy hamują ich zapędy wskazując z zaniepokojeniem na ciągłe ryzyko poszerzania się epidemii. Tymczasem premier włoskiego rządu Giuseppe Conte próbuje przedstawić do końca tego tygodnia podstawy zrównoważonej koncepcji łagodzenia zakazów, która zapewni w tym aspekcie sprawiedliwe traktowanie wszystkich Włochów. Jednym z problemów jest to, że zgodnie z prognozami wkrótce nie będzie nowych infekcji w wielu regionach kraju, podczas gdy sytuacja na północy pozostaje nadal napięta. Zatem wypracowanie jednolitych wytycznych będzie trudne.
Conte napisał w miniony wtorek na Facebooku: „Chciałbym móc powiedzieć: wszystko ponownie otworzymy. Natychmiast. Ale taka decyzja byłaby nieodpowiedzialna” - ostrzegł i dodał: ""Spowodowałoby to niekontrolowany wzrost krzywej infekcji wirusowej i podważyłoby to wszystkie poprzednie wysiłki”. Zatem diecezje będą musiały się dostosować do sytuacji jaka ma miejsce na ich terenie.
Według ostatnich danych liczba osób zakażonych koronawirusem we Włoszech wzrosła do 187,327 osób. W wyniku COVID-19 zmarło 25,085 pacjentów. Za wyleczonych uznaje się 54,543 osób.","tom (KAI
/KAP)
/Rzym",,Włochy,https://www.niedziela.pl/artykul/52178/Wlochy-kontrowersje-wokol-wznowienia
"Wszyscy rodzimy się jako oryginały, ale…","- Bardzo często w tym czasie słyszę stwierdzenie, że „świat po pandemii już nie będzie taki sam”. Otóż jestem w tej kwestii bardzo sceptyczny – mówi Niedzieli pochodzący z Krakowa bp Wiesław Śpiewak CR, od 2015 r. biskup diecezji Hamilton na Bermudach.","Maria Fortuna- Sudor: - Księże Biskupie, jak w związku z pandemią koronawirusa przedstawia się sytuacja na Bermudach?
Bp Wiesław Śpiewak: - Sytuacja jest dynamiczna, ale na ten moment wygląda następująco: na Bermudach, gdzie żyje blisko 65 tys. osób, wynik pozytywny testu na obecność wirusa stwierdzono u 83 mieszkańców, z których u 16 jest to wirus „importowany”, a 45 to zarażenia lokalne, z kolei 12 jest w trakcie dochodzenia. 35 osób wyzdrowiało, 34 to nosiciele przebywający w domach, 9 chorych jest w szpitalu, natomiast 5 osób zmarło. Od 4 kwietnia mamy całkowity lockdown, to znaczy ograniczenie wychodzenia z domu. Ponadto od trzech tygodni w godzinach od 20:00 do 6:00 obowiązuje godzina policyjna.
- Można przychodzić do kościoła?
- Od 18 marca nie odprawiamy Mszy św. ani nabożeństw, zresztą podobnie jak wszelkie inne wyznania i grupy religijne. Do 4 kwietnia kościoły były otwarte na prywatne nawiedzenie. Obecnie są zamknięte. Parlament przedłużył lockdown do 2 maja, a stan wyjątkowy - do 30 czerwca. W związku z tym zostały odwołane doroczne duże imprezy państwowe, jak np. Bermuda Day czy Bermuda Half-Marathon. My natomiast odwołaliśmy dwa największe święta portugalskie z jedynymi procesjami na wyspie: Senhor Santo Cristo (17 maja) i Divino Espirito Santo (28 czerwca).
- Jak na Bermudach Kościół katolicki pomaga potrzebującym?
- Staramy się nieść pomoc głównie na dwóch płaszczyznach; duchowej i materialnej. Duszpasterstwo przenieśliśmy do Internetu, gdzie umieszczamy codzienne refleksje nad Ewangelią. Umożliwiamy udział w niedzielnej Eucharystii, którą transmitujemy na żywo. Podobnie było z nabożeństwami Wielkiego Tygodnia. Co ciekawe, wygląda na to, że udział w mszach online jest większy niż wcześniej uczestnictwo wiernych w niedzielnych Mszach.
REKLAMA
Udało nam się dogadać z innymi organizacjami i - w ramach wspólnego projektu - dwie z naszych sześciu parafii rozdają codziennie lunch dla potrzebujących i bezdomnych. Ta akcja rozpoczęła się 1 kwietnia i ma potrwać do 30 kwietnia. Obecnie prowadzimy następne rozmowy, by ten projekt wydłużyć w czasie, gdyż obserwujemy znaczny wzrost zapotrzebowania na tę formę pomocy.
- Czym, zdaniem Księdza Biskupa, jest dla człowieka czas trwającej pandemii?
- Bardzo często w tym czasie słyszę stwierdzenie, że „świat po pandemii już nie będzie taki sam”. Otóż jestem w tej kwestii bardzo sceptyczny. Gubernator Florydy pozwolił na swobodne wychodzenie z domów w ubiegły weekend. Na plaże, np. w Jacksonville wyległy dzikie tłumy ludzi. I to wszystko w kraju, który przoduje w ilości zakażonych i zmarłych. To nie jest tak, że nie rozumiem albo ganię tych ludzi. Sam bym chętnie pospacerował na pięknych plażach bermudzkich albo pojechał podglądać longtaile na Cooper’s Island. Świat zachodni tylko czeka na możliwość powrotu do tego, co było. Nie ma w nas woli zmiany. My chcemy odzyskać naszą „comfort zone”. Jedyną przestrzenią, w jakiej zmiany się dokonają, będzie ekonomia czyli finanse. Zresztą, wiele zmian już tam zaszło, a to dopiero początek. Natomiast mentalnie koronawirus nas nie zmieni.
Na całym świecie lekarze i pielęgniarki walczą o życie każdego pacjenta. Tyle mówi się o największej grupie ryzyka czyli osobach starszych. Burmistrz Bergamo płakał, że odchodzi całe pokolenie naszych rodziców i dziadków. W tym samym czasie, przykładowo, parlament Kanady rozszerza prawo administrowania eutanazji ze strony lekarzy. To jakiego szacunku do starszych i do życia w ogólności, nauczyliśmy się w wyniku COVID-19…?
- Jakie stąd wnioski płyną?
- Nie łudzę się, że nastąpi jakaś globalna przemiana mentalna. Natomiast osobiście mam nadzieję, że powiększy się liczba osób „pozytywnie zakręconych”, którzy są prawdziwą solą naszej ziemi. W ostatnich bowiem tygodniach mojej duchowej wędrówki często wracam do myśli Carlo Acutisa, włoskiego szesnastolatka, którego dekret beatyfikacyjny został niedawno zatwierdzony przez papieża Franciszka. Carlo zwykł powiadać: „Wszyscy rodzimy się jako oryginały, ale wielu umiera jako fotokopie”. I marzę o jak największej wielości takich fajnych oryginałów…",Z bp. Wiesławem Śpiewakiem CR rozmawia Maria Fortuna-Sudor,https://www.niedziela.pl/numer/2021/47,wywiad,https://www.niedziela.pl/artykul/52144/Wszyscy-rodzimy-sie-jako-oryginaly-ale
Obserwator,"Rozumienie znaków i symboli, gestów i postaw pozwala nam świadomie i owocnie uczestniczyć we Mszy św.","GOSPODARKA
Wirusowa kontrofensywa
Coraz więcej z nas zaczyna się martwić nie tylko o zdrowie, lecz także o pracę i budżet domowy. Według badań firmy 4P, osób obawiających się o to, jakie konsekwencje finansowe może przynieść pandemia COVID-19 (45%), jest więcej niż lękających się o zdrowie. Co 10. badany boi się wyłącznie o to, czy będzie miał z czego żyć, a nie o to, czy się zarazi.
Nie dziwi więc, że rząd chce przejść do kontrofensywy – godzić wymogi bezpieczeństwa z koniecznością odmrożenia gospodarki. W związku z tym stopniowo będą zdejmowane obostrzenia. Plan ma być wprowadzany w czterech etapach. Pierwszym było m.in. złagodzenie zasad w handlu i poruszaniu się.
Decyzja o przejściu do kolejnego etapu zostanie podjęta po analizach: przyrostu zachorowań, wydajności służby zdrowia i wytycznych sanitarnych. To jest początek stopniowego – jak to ujął premier Mateusz Morawiecki – przejścia do nowej rzeczywistości gospodarczej. Będzie to wymagało odpowiedniego reżimu, w tym izolacji, m.in. używania maseczek ochronnych. Łagodzenie obostrzeń będzie sukcesywne.
– Teraz będziemy w kolejnych etapach otwierać rzemiosło, następnie handel, choć już i dziś przecież w tym, co powiedziałem, jest złagodzenie przepisów dotyczących handlu, a na końcu usługi typu salony tatuażu, piercingu czy rehabilitacja – tam, gdzie jest bardzo bliski kontakt człowieka z człowiekiem – wylicza Morawiecki.
Odmrażaniu towarzyszyć będą działania przewidziane w regulacjach z tzw. tarczy antykryzysowej. Złożono już niemal milion wniosków o pomoc w ramach działań antykryzysowych. Do 15 kwietnia br. złożono prawie 550 tys. wniosków o zwolnienie ze składek ZUS, ponad 138 tys. to wnioski o świadczenie postojowe dla samozatrudnionych, a ponad 9 tys. – o świadczenie postojowe dla zleceniobiorców. Rząd uruchomi inwestycje publiczne. – Inwestycje prywatne będą siłą rzeczy ograniczane przez przedsiębiorców – mówi Artur Soboń, wiceminister aktywów państwowych.
REKLAMA
Wojciech Dudkiewicz
NOWY BISKUP
Biskup organizator
Ksiądz Grzegorz Suchodolski, mianowany niedawno biskupem pomocniczym diecezji siedleckiej, to dotychczasowy proboszcz parafii katedralnej w Siedlcach, przez 25 lat zaangażowany w duszpasterstwo młodzieży. Święcenia kapłańskie przyjął w 1988 r. Duszpasterzem akademickim został w 1996 r., po powrocie do Polski z Rzymu, gdzie studiował katolicką naukę społeczną na Papieskim Uniwersytecie Angelicum. Od 2001 r. był diecezjalnym duszpasterzem młodzieży. Funkcję tę pełnił do 2006 r., kiedy to został proboszczem parafii Matki Bożej Korony Polski w Kopciach. Nie zapomniał jednak o formowaniu młodzieży. Dziennikarze pamiętają ks. Grzegorza Suchodolskiego szczególnie z lat 2014-16, gdy był sekretarzem generalnym Komitetu Organizacyjnego Światowych
Dni Młodzieży Kraków 2016 (wcześniej był dyrektorem Krajowego Biura Organizacyjnego ŚDM). Praca ks. Suchodolskiego w czasie przygotowań do ŚDM była oceniana bardzo wysoko. I nic dziwnego: 56-letni ks. Suchodolski jest świetnym organizatorem, człowiekiem bezpośrednim, szybko nawiązuje kontakty z ludźmi.
j.k.
SONDAŻ
Większość altruistów
Jeśli wierzyć badaniom CBOS, w większości jesteśmy altruistami. Wynika z nich, że niemal trzy czwarte Polaków twierdzi, iż obecnie trzeba być wrażliwym i gotowym do pomocy innym ludziom. Jedna piąta uważa natomiast, że należy koncentrować się na swoich sprawach, nie zważając na nikogo. Odsetek skłaniających się ku altruizmowi jest najwyższy od 2002 r., odkąd CBOS o nią pyta. Nastawienie egoistyczne częściej przejawiają badani poniżej 35. roku życia, czyli osoby na dorobku.
j.k.
WATYKAN
Życie po COVID-19
Specjalna komisja ds. pandemii COVID-19 powstała w Watykanie. Jej zadaniem jest wypracowanie najskuteczniejszych sposobów niesienia doraźnej pomocy, szczególnie na terenach dotkniętych ubóstwem i konfliktami zbrojnymi, a także przygotowanie się do życia w kolejnych kryzysach, które nastąpią po pandemii.
REKLAMA
W pracach komisji uczestniczy papież Franciszek, który chciał, aby w jej skład weszli nie tylko praktycy pomocy humanitarnej, ale i wybitni naukowcy z różnych dziedzin. Kardynał Peter Turkson, prefekt Dykasterii ds. Integralnego Rozwoju Człowieka, który kieruje pracami komisji, podkreślił, że Franciszkowi zależy, aby nie tylko skutecznie nieść pomoc medyczną i żywnościową w obecnym czasie kryzysu, ale również znaleźć odpowiedzi na pytanie, jak skutecznie stawić czoła dramatycznym scenariuszom społeczno-gospodarczym, które jawią się na horyzoncie po pandemii.
w.d.
DLA UBOGICH
Płaca podstawowa
Do powszechnej płacy podstawowej zachęcił Franciszek w liście skierowanym do ruchów ludowych na całym świecie. W obliczu pandemii COVID-19 wyraził w nim swą bliskość z organizacjami pracowniczymi, szczególnie gromadzącymi wykluczonych i ubogich. Podkreślił, że choć koronawirus dotyka wszystkich, to jednak ubodzy płacą z tego powodu podwójny rachunek. Dlatego tak ważne jest, aby zapewnić im dach nad głową i pracę. „Nadszedł czas – napisał papież – aby pomyśleć o płacy podstawowej”.
j.k.
PAPIEŻ DO POLAKÓW
Dla wszystkich dusz
Podczas kolejnej audiencji generalnej bez udziału wiernych Franciszek wezwał Polaków do modlitwy za Kościół i za całą ludzkość, zwłaszcza za cierpiących z powodu pandemii. Zwracając się do Polaków, papież nawiązał do Święta Bożego Miłosierdzia. – Ustanowił je św. Jan Paweł II, odpowiadając na prośbę Pana Jezusa przekazaną św. Faustynie: „Pragnę, aby święto Miłosierdzia było ucieczką i schronieniem dla wszystkich dusz (...). Nie zazna ludzkość spokoju, dopokąd nie zwróci się do źródła miłosierdzia mojego” – Franciszek przytoczył słowa z Dzienniczka polskiej świętej (n. 699). – Z ufnością módlmy się do Jezusa Miłosiernego za Kościół i za całą ludzkość, szczególnie za tych, którzy cierpią w tym trudnym czasie. Niech Chrystus Zmartwychwstały ożywi w nas nadzieję i ducha wiary – zakończył Ojciec Święty.
REKLAMA
j.k.
WATYKAN
Nowa komisja
Papież Franciszek powołał do życia nową komisję – ds. studiów nad diakonatem kobiet. Jej przewodniczącym został kard. Giuseppe Petrocchi, arcybiskup L’Aquila we Włoszech, a sekretarzem ks. Denis Dupont-Fauville z Kongregacji Nauki Wiary. W skład komisji weszło również pięć kobiet oraz pięciu mężczyzn. Pochodzą oni z: Ukrainy, Stanów Zjednoczonych, Hiszpanii, Wielkiej Brytanii, Szwajcarii, Włoch i Francji. Jest to już druga taka komisja powołana przez Franciszka. Pierwsza pracowała w latach 2016-18.
Wyniki jej prac zostały przekazane papieżowi. Powołanie obecnej komisji ma związek z ubiegłorocznym synodem amazońskim, na którym dyskutowano o roli kobiet w Kościele. Na zakończenie synodu Franciszek obiecał powołanie nowej komisji.
j.k.
KRYZYS KOŚCIOŁA
Czas na debatę
Nie da się uniknąć debaty o możliwych reformach w Kościele. Kościół przeżywa kryzys w całym świecie zachodnim – stwierdził kard. Walter Kasper, b. przewodniczący Papieskiej Rady ds. Popierania Jedności Chrześcijan. W rozmowie z niemiecką prasą przypomniał, że skandal związany z nadużyciami seksualnymi głęboko wstrząsnął wiarygodnością Kościoła, zwłaszcza jego duchownych. – Kościół nie ma wyboru, musi zmierzyć się z reformatorskim dyskursem – zaznaczył i jednocześnie przestrzegł przed „prostą innowacyjnością, która wyrzuca to, co stare, za burtę i uważa, że musi na nowo wymyślić Kościół”. – Ważne jest, aby zastanowić się nad korzeniami, a tym samym nad przesłaniem Ewangelii. Każdy, kto zrozumiał cokolwiek z Ewangelii, będzie wiedział, że zawsze będzie ona solą w oku, i tak musi być – podkreślił kard. Kasper.
w.d.
UE
Przeprasza za Unię
Szefowa Komisji Europejskiej Ursula von der Leyen przeprosiła Włochów za spóźnioną pomoc instytucji unijnych i krajów członkowskich w związku z koronawirusem. Podczas nadzwyczajnej sesji
Parlamentu Europejskiego powiedziała, że skala pandemii przerosła wspólnotę. – Nikt nie był przygotowany, nie było też zbyt wielu chętnych i gotowych, by nieść pomoc Włochom. Europa teraz szczerze za to przeprasza – powiedziała. Podziękowała przy tym krajom, które później pospieszyły z pomocą, wymieniła m.in. Polskę, która wysłała do Włoch lekarzy. – Służby medyczne z Polski, lekarze z Rumunii ratują życie we Włoszech. Respiratory z Niemiec podtrzymują życie w Hiszpanii. Szpitale w Czechach leczą chorych z Francji. Sprzęt medyczny z Litwy wysyłany jest do Hiszpanii, a respiratory z Danii docierają do Włoch – wyliczała przewodnicząca KE. Ursula von der Leyen podkreśliła, że reakcja na kryzys wywołany przez pandemię ma masową skalę, ale potrzebne będzie zaangażowanie jeszcze większych środków.
REKLAMA
– Potrzeba będzie masowych inwestycji, by ożywić na nowo nasze gospodarki – zauważyła i zapowiedziała zmiany w budżecie UE. Tymczasem Matteo Salvini – lider Ligi, najsilniejszej we Włoszech, choć opozycyjnej partii – oświadczył, że UE w obecnym kształcie, który ma oznaczać „głód i śmierć”, nie może być przyszłością Italii. Tak skrytykował brak porozumienia w UE w sprawie pomocy w związku z pandemią. /
w.d.
WYBORY W USA
Trump kontra Biden
Tego spodziewano się od dawna. Socjalista Bernie Sanders pogodził się z porażką i oficjalnie poparł Joe Bidena jako kandydata Partii Demokratycznej w wyborach prezydenckich w USA. W odpowiedzi Biden, wiceprezydent w czasach rządów Baracka Obamy, zasugerował, że znajdzie dla niego miejsce w administracji.
Już tydzień wcześniej Sanders uznał, że wobec braku realnej możliwości pokonania Bidena w prawyborach demokratów zawiesi swoją kampanię. Nie poparł jednak Bidena; zadeklarował, że pomimo zawieszenia kampanii będzie nadal walczył i wykorzysta zdobyte dotychczas poparcie w partii, by skłonić rywala do realizacji swoich postulatów. W końcu jednak ugiął się pod presją aliantów z PD i poparł Bidena przed listopadowym starciem z Donaldem Trumpem. Tymczasem pandemia COVID-19 przyniosła nowe wyzwania rywalom do fotela prezydenta. 74-letni Trump musi mierzyć się z kryzysem, podczas gdy 77-letni Biden może go krytykować. Biden znany jest z licznych gaf, z których musiał się wielokrotnie tłumaczyć. Pozwoliły one Trumpowi na nazwanie go „Sennym Joe”, który już nie wie, co, gdzie i do kogo mówi.
REKLAMA
w.d.
SZWECJA
Inaczej niż wszyscy
Walka z pandemią COVID-19 wygląda tu inaczej niż w innych krajach europejskich. Władze zamiast nakładać na obywateli znaczne ograniczenia, wydają rekomendacje, licząc na to, że mieszkańcy zachowają się odpowiedzialnie. Rekomendowane są: zachowanie dystansu, telepraca, pozostanie w domu, jeśli ma się objawy nawet lekkiego przeziębienia, i izolacja osób starszych. Choć obowiązuje zakaz zgromadzeń powyżej 50 osób, nie zamknięto jednak przedszkoli, żłobków i szkół podstawowych.
Resort dyplomacji odradza wyjazdy do innych krajów, ale granice m.in. do krajów europejskich nie zostały zamknięte. Większość mieszkańców Szwecji stosuje się do zaleceń. Tym bardziej że działania władz trafiają w mentalność Szwedów. Są oni np. przyzwyczajeni do tego, żeby zostawać w domu, gdy źle się czują. Zachęcają ich do tego sami pracodawcy. Poza tym na co dzień zachowują dystans i unikają niepotrzebnych kontaktów z nieznajomymi.
Czy ten model walki z pandemią COVID-19 daje efekty? Nie do końca. W porównaniu z wieloma innymi państwami, także skandynawskimi, Szwecja ma bardzo dużo zgonów. Zmarło tu ponad 1,2 tys. osób, podczas gdy w sąsiednich krajach – Norwegii, Danii i Finlandii – znacznie mniej.
w.d.
CHINY-USA
Mogli testować
Chiny mogły potajemnie przeprowadzić podziemne próby jądrowe o niskiej mocy – twierdzi Departament Stanu USA. W raporcie napisano, że obawy USA związane są ze zwiększoną aktywnością na poligonie jądrowym Lop Nor w Sinciangu, zaobserwowaną w ubiegłym roku. Gdyby rzeczywiście doszło do prób, stałoby się tak mimo chińskich deklaracji o przestrzeganiu traktatu o zakazie prób z bronią jądrową. Raport zarzuca Pekinowi brak transparentności w sprawie testów jądrowych, nie zawiera jednak dowodów, że Chiny te próby przeprowadziły. Pekin odrzuca te oskarżenia i określa je mianem „bezpodstawnych”. Wspomniany traktat ratyfikowały Rosja, Francja i Wielka Brytania. Chiny deklarują przestrzeganie zapisów, a USA utrzymują moratorium na przeprowadzanie próbnych wybuchów.
REKLAMA
w.d.
INICJATYWA
Parafialne tarcze
Arcybiskup Józef Kupny, metropolita wrocławski, zaapelował do duchownych, by interesowali się losem tych, którzy w ostatnim czasie stracili pracę. Myśli przede wszystkim o tych, którzy pracują w sektorze usług, prowadzą rodzinne czy jednoosobowe firmy, podejmują pracę na podstawie umów czasowych – o wszystkich, których epidemia postawiła w trudnej sytuacji ekonomicznej. Hierarcha przyznał, że zależy mu na tym, aby księża odnaleźli parafian, którzy w ostatnim czasie stracili możliwość wykonywania pracy, skontaktowali się z nimi i zaoferowali pomoc. Proponuje utworzenie „parafialnej tarczy antykryzysowej”, która polegałaby na zebraniu i umieszczeniu w jednym miejscu (strona internetowa, przykościelna tablica ogłoszeń) informacji o tych, którzy mieszkają bądź pracują na terenie parafii, by następnie zachęcać innych do korzystania z ich oferty: robienia zakupów w osiedlowych sklepikach, korzystania z usług m.in. fryzjerów, fizjoterapeutów, rehabilitantów czy mechaników samochodowych, restauracji i kawiarni. Zachęcać można nie tylko przez internet, ale także podczas ogłoszeń duszpasterskich.
j.k.
RYT MEDIOLAŃSKI
Inna liturgia
Powstała specjalna strona internetowa poświęcona nieznanemu w Polsce rytowi – mediolanski.pl . Jej twórcą jest warszawski kleryk – Mateusz Kania, a konsultantami będą ceremoniarze mediolańscy. Ryt mediolański zwany jest też ambrozjańskim, od św. Ambrożego – biskupa, który ochrzcił św. Augustyna. To właśnie św. Ambrożemu przypisuje się powstanie tego rytu. Praktykowany jest on dziś przez ok. 5 mln wiernych we włoskiej Lombardii i w szwajcarskim kantonie Ticino.
REKLAMA
Od rytu rzymskiego różni się on m.in. kalendarzem liturgicznym, zwyczajami i kolorami liturgicznymi. Różnice dają się też dostrzec w niektórych strojach liturgicznych, ich elementach czy kolorach oraz w tekstach i śpiewie. Założyciel strony – kl. Mateusz Kania zainteresował się rytem podczas dłuższego pobytu w Mediolanie i okolicach, jeszcze przed wstąpieniem do seminarium. Zauważył, że tam liturgie są sprawowane nieco inaczej niż w naszych kościołach. Okazało się, że ryt mediolański sięga korzeniami pierwszych wieków chrześcijaństwa.
j.k.
POPYT-PODAŻ
Zacierają ręce
Większość traci, nieliczni zyskują. Producenci elektroniki zacierają ręce. Pandemia nakręciła sprzedaż niektórych wyrobów. Popyt na niektóre kategorie sprzętu IT i AGD, nawet o 50%, spowodowała konieczność pracy i nauki w domu. Pandemia zmusiła wiele osób do zorganizowania na nowo codziennych czynności. Przestawienie się na tryb pracy zdalnej zwiększyło popyt na elektronikę użytkową. W cenie były komputery. Dystrybutorzy elektroniki notują dynamikę obrotów niewidzianą od lat.
j.k.",,https://www.niedziela.pl/numer/2020/17,liturgia,https://www.niedziela.pl/artykul/147808/nd/Obserwator
Zambia: Kościół utworzył fundusz do walki z koronawirusem,"Kościół katolicki w Zambii postanowił utworzyć fundusz do walki z wirusem Covid-19 (CRF), z którego środki mają być wykorzystywane przede wszystkim do zapobiegania szerzeniu się tej epidemii oraz na wsparcie struktur sanitarnych kraju. Episkopat ma nadzieję, że CRF dołączy do wysiłków na rzecz zwalczania zarazy, podejmowanych przez rząd. Inicjatywa ta jest przejawem solidarności biskupów tego kraju z ich kolegami z Malawi i Zimbabwe, którzy wystosowali wspólny list pasterski na tegoroczną Wielkanoc.","""Jesteśmy blisko naszych braci i sióstr, którzy zarazili się i cierpią z powodu choroby, wywołanej przez koronawirusa"" – napisali przewodniczący episkopatów tych trzech państw z Afryki Południowo-Wschodniej: abp Thomas Msusa z Malawi, bp George Cosmas Zumaire Lungu z Zambii i abp Robert Ch. Ndlovu z Zimbabwe. Podkreśliwszy, że walcząc nadal z szerzeniem się wirusa, poprosili wszystkich o wzięcie na siebie osobistej odpowiedzialności za chronienie samych siebie i innych, zwłaszcza najbardziej narażonych na zachorowanie. Są to osoby żyjące w pierwotnych warunkach medycznych, cierpiący na choroby chroniczne, starcy i inni bezradni członkowie społeczeństwa – wyjaśnili biskupi. Zawierzyli dotkniętych wirusem i wszystkich pracowników służby zdrowia ""macierzyńskiej opiece Maryi Panny"".
We wstępie do swego orędzia hierarchowie przyznali, że w tym roku Wielkanoc jest obchodzona ""w trudnym kontekście i w bolesnej sytuacji"" i aby chronić życie własne i innych, Kościoły muszą być puste i nie może się w nich rozlegać muzyka liturgiczna. ""A jednak wspominamy tajemnicę Wielkanocy i witamy Zmartwychwstałego Pana w swoich domach"" – stwierdzili biskupi z trzech krajów afrykańskich.

PODZIEL SIĘ CYTATEM
REKLAMA
Wcześniej Konferencja Biskupich Katolickich Zambii (ZCCB) powołała do życia Fundusz do Walki z COVID-19 (CRF). Gromadzone w nim środki będą wykorzystywane głównie do zapobiegania szerzeniu się wirusa w kraju i na wspieranie miejscowych struktur sanitarnych w walce z pandemią. Fundusz włączy się do wysiłków podejmowanych przez rząd w tym zakresie, dlatego ""prosimy naszych braci katolików i inne osoby dobrej woli o wielkoduszne wspieranie go"" – powiedział biskup diecezji Monze, Moses Hamungole. Uściślił, że CRF będzie wykorzystywany do wspierania programów Kościoła, dotyczących nie tylko chorych, ale także osób w starszym wieku, niepełnosprawnych umysłowo i fizycznie, sierot i w ogóle biednych.
Kościół katolicki w Zambii prowadzi 59 struktur sanitarnych, znajdujących się we wszystkich 10 prowincjach tego kraju. Wśród nich są 22 szpitale i 37 wiejskich ośrodków zdrowia.","kg (KAI
/FIDES)
/Lusaka",https://www.niedziela.pl/numer/2020/5,Zambia,https://www.niedziela.pl/artykul/52026/Zambia-Kosciol-utworzyl-fundusz-do-walki
Kard. S. Dziwisz dla Radia Watykańskiego: nie traćmy ufności w miłosierdzie Boże,"Nie traćmy zaufania do miłosierdzia Bożego i również w tych czasach pandemii z powodu koronawirusa winniśmy na nowo zwracać się ku Jezusowi Miłosiernemu, jak to było w latach drugiej wojny światowej – powiedział kard. Stanisław Dziwisz w rozmowie z Radiem Watykańskim. Podkreślił, że ""także dzisiaj jest trudna chwila dla całej ludzkości i zawsze powinniśmy mieć nadzieję zwierzyć się Jezusowi Miłosiernemu oraz apostołom miłosierdzia Bożego: świętym siostrze Faustynie i Janowi Pawłowi II"".","Wprowadzając do wywiadu z osobistym sekretarzem papieża Wojtyły, a obecnie krakowskim arcybiskupem-seniorem, redakcja rozgłośni papieskiej przypomniała, że obchodzone w drugą Niedzielę Wielkanocną święto miłosierdzia Bożego ustanowił 20 lat temu właśnie Ojciec Święty Jan Paweł II, który wcześniej beatyfikował, a następnie kanonizował polską apostołkę tego kultu. Franciszek odprawi dzisiaj Mszę św. z tej okazji w rzymskim kościele Świętego Ducha ""In Sassia"", będącym sanktuarium miłosierdzia Bożego w Wiecznym Mieście, o czym on sam przypomniał wiernym podczas wczorajszej porannej Mszy św. w kaplicy Domu św. Marty.
Ojciec Święty odwiedzi to miejsce w 25 lat po pobycie tam Jana Pawła II, który m.in. pobłogosławił znajdujący się tam ogólnie znany obraz Jezusa Miłosiernego, którego oryginał namalował polski malarz Eugeniusz Kazimirowski w 1934 według wskazówek s. Faustyny. Z Jego boku wychodzą ""dwa promienie światła, które rozświetlają świata"" i – jak powiedział polski papież – ""wypływa wielka fala miłosierdzia, która spływa na ludzkość"". I to właśnie skromna polska siostra przekazała światu pragnienie Pana Jezusa ustanowienia święta miłosierdzia Bożego, ""aby było ono schronieniem i ucieczką dla wszystkich dusz"", albowiem ""ludzkość nie zazna pokoju, dopóki nie zwróci się do źródła mego miłosierdzia"".
Nawiązując do obecnej, trudnej sytuacji wywołanej przez pandemię wirusa Covid-19, kard. Dziwisz powiedział, że nie należy tracić ufności w miłosierdzie Boże i ""winniśmy na nowo zwrócić się do Jezusa Miłosiernego, jak to robiono w czasie II wojny światowej"". Trzeba zawierzyć się Jezusowi Miłosiernemu oraz apostołom miłosierdzia Bożego: siostrze Faustynie i Janowi Pawłowi II, bo to ""oni są naszymi opiekunami i tego już doświadczyliśmy, są zawsze blisko nas i zawsze nas strzegą"". A zatem to dzisiejsze święto miłosierdzia Bożego przypomina nam, aby nie tracić nadziei i zaufania do Boga – stwierdził długoletni sekretarz papieża-Polaka.

PODZIEL SIĘ CYTATEM
REKLAMA
Zwrócił następnie uwagę, iż ustanowienie święta miłosierdzia Bożego przez św. Jana Pawła II na prośbę Jezusa, przekazaną s. Faustynie, wpłynęło bardzo korzystnie na cały Kościół tamtych czasów. Wcześniej nie było do tej idei przekonanych nawet wielu ludzi Kościoła i dopiero stopniowo zaczęli oni rozumieć ""tę sprawę inspirowaną przez Pana i że należy podążać tą drogą zapoczątkowaną przez papieża Wojtyłę.
Zdaniem kardynała za apostoła miłosierdzia można też uważać obecnego Ojca Świętego, który wielokrotnie mówił publicznie, iż jest czcicielem miłosierdzia Bożego. ""Doświadczyliśmy tego szczególnie w czasie Światowych Dni Młodzieży w Krakowie [w 2016]"" – wskazał rozmówca rozgłośni papieskiej. Zauważył, że Franciszek mówił o tym wielokrotnie, zachęcając również młodych do pokładania nadziei i ufności w Bogu Miłosiernym
Na zakończenie emerytowany metropolita krakowski odniósł się do przypadających 18 maja setnych urodzin Karola Wojtyły, do której to rocznicy - jak podkreśliło Radio Watykańskie – przygotowuje się Kościół na całym świecie, nie tylko w Polsce. Kardynał zapewnił, że w tym okresie ""powraca mi zawsze na myśl ta wielka postać papieża jak dar dla Kościoła i ludzkości"". ""Zmarł on wprawdzie już 15 lat temu, ale ciągle inspiruje, także dzisiaj właśnie przez część do Jezusa Miłosiernego"" – zakończył swą rozmowę z Radiem Watykańskim kard. Stanisław Dziwisz.","kg (KAI
/Vatican News)
/Watykan",,miłosierdzie,https://www.niedziela.pl/artykul/52003/Kard-S-Dziwisz-dla-Radia-Watykanskiego
Transmisja z Godziny Miłosierdzia i Koronki do Miłosierdzia Bożego z Łagiewnik,Zapraszamy na bezpośrednią transmisję z Sanktuarium Miłosierdzia Bożego w Łagiewnikach. Początek transmisji o godz. 15:00.,"Święto Miłosierdzia obchodzone jest w pierwszą niedzielę po Wielkanocy, czyli II Niedzielę Wielkanocną, zwaną obecnie Niedzielą Miłosierdzia Bożego.
Podczas transmisji wspólna modlitwa Koronką do Miłosiedzia Bożego oraz nabożeństwo Godziny Miłosierdzia. Modlitwami Kościół otaczać będzie wszystkich chorujących na COVID-19, ich bliskich, personel medyczny, a także wypraszać łaskę ustania epidemii.",Red.,,święto Bożego Miłosierdzia,https://www.niedziela.pl/artykul/51995/Transmisja-z-Godziny-Milosierdzia-i
To od nas w dużej mierze zależy czy Jezus będzie znany w dzisiejszym świecie,W Niedzielę Zmartwychwstania bp Ignacy Dec przewodził w katedrze świdnickiej procesji i Mszy św. rezurekcyjnej. W wygłoszonej homilii mówił o potrzebie duchowego odrodzenia i duchowego zmartwychwstania Europy.,"Pasterz diecezji, zwrócił uwagę, że to właśnie w poranek wielkanocny rozbrzmiała prawda, że śmierć została pokonana, że my także zmartwychwstaniemy w naszych ciałach, które z prochu powstaną ożywione.
- Chrystus swoim zmartwychwstaniem uwierzytelnił całe swoje posłannictwo, swoje słowa i czyny. Jego zmartwychwstanie oznacza, że ostateczne słowo należy do prawdy i do miłości, a nie do kłamstwa, zła i grzechu. Zmartwychwstanie Jezusa potwierdza zasadę, że kto się uniża zostaje wywyższony, a kto się wywyższa staje się poniżony. Potwierdza także inna zasadę, że do chwały, do zwycięstwa idzie się przez cierpienie. Zmartwychwstanie Chrystusa zapowiada także nasze przyszłe zmartwychwstanie, a więc,  że nasza egzystencja jest nieutracalna, że  życie nasze  w chwili śmierci zmienia się, ale się kończy, że przez śmierć przechodzimy z życia do życia - tłumaczył.
ks. Mirosław Benedyk
Procesja rezurekcyjna w świdnickiej katedrze - Wielkanoc 2020
Biskup Ignacy także wyjaśnił co oznacza zmartwychwstanie Chrystusa dla nas, Polaków, dla Europy i dla świata w czasie pandemii koronawirusa - Covid - 19.
- Popatrzmy w jakiej sytuacji społeczno-kulturowej przeżywamy tegoroczne Święta Wielkanocne. Oto Europa zachodnia rezygnuje z publicznego przyznawania się do chrześcijaństwa i z publicznego wyznawania wiary, żeby nie urażać uczuć religijnych muzułmanów i ateistów. Europa gardząca chrześcijaństwem skazuje siebie na zagładę i stwarza niebezpieczeństwo upadku cywilizacji łacińskiej. Dyrygenci Unii Europejskiej uważają, że  Bóg jest im niepotrzebny do stworzenia jednego superpaństwa na naszym kontynencie. W wielu krajach Europy Zachodniej prezentuje się fałszywą wizję historii. Naucza się, że cywilizacja w Europie pojawiła się dopiero w wyniku rewolucji francuskiej – pod koniec XVIII wieku, a to, co działo się wcześniej, było pokłosiem ciemnego Średniowiecza. Tymczasem prawda jest inna - tłumaczył.
Zaraz potem biskup wskazał czego potrzebuje nasz kontynent.
REKLAMA
- Potrzeba przede wszystkim duchowego odrodzenia, potrzeba duchowego zmartwychwstania Europy.  Rzetelni historycy informują, że europejska nauka rodziła się i rozwijała na średniowiecznych uniwersytetach katolickich. Kościół nauczył Europę czytać i pisać. Stał się promotorem nie tylko nauki, kultury, ale także gospodarki, szpitalnictwa i opieki nad chorymi, ubogimi  i bezdomnymi. Chrześcijaństwo broniło zawsze życia zwłaszcza w fazie prenatalnej i końcowej, przez co narażało się i ciągle naraża się na ataki ze strony feministek i innych ugrupować proaborcyjnych - wyjaśniał hierarcha.
Biskup Ignacy nawiązał do aktualnej sytuacji społecznej.
ks. Mirosław Benedyk
bp Ignacy Dec - Rezurekcja 2020
- Upada mit o wszechpotędze nauki i techniki. Nasz Stary Kontynent okazuje się bezsilny nie tylko wobec fali migracji, która pogłębia proces islamizacji tej części świata, ale także wobec zagrożenia jakie stworzyła pandemia koronawirusa.  Widzimy, że wszystkie państwa są bezsilne na atak niewidzialnego, ukrytego wroga naszego zdrowia i życia. W wyniku panującej pandemii rozpościera się przed nami widmo kryzysu gospodarczego. Pierwsze miesiące obecnego kryzysu wyraźnie pokazują, jak ważny jest przede wszystkim  potencjał narodowy a nie unijny.
Na zakończenie aktualny Administrator Apostolski Diecezji Świdnickiej zachęcił do budowania życia na ewangelii Chrystusa.
ks. Mirosław Benedyk
bp Ignacy Dec okadza Najświętszy Sakrament - Wielkanoc 2020
- Nie lękajmy się jednak. Chrystus jest z nami, jest w naszej codzienności. Kiedy trzeba będzie, to poda nam rękę. Wierzmy w Jego miłość do nas i ufajmy Mu. Pamiętajmy jednak, że zmartwychwstały Chrystus liczy na nas. To od nas w dużej mierze zależy czy  będzie On znany w dzisiejszym świecie, czy będzie obecny w życiu publicznym. Bądźmy zatem odważnymi Jego świadkami. Na Jego Ewangelii budujmy nasze życie osobiste, rodzinne i narodowe. Świat z Jezusem Chrystusem ma przyszłość - zakończył.
REKLAMA
Po Mszy św. wszystkim diecezjanom bp Ignacy złożył świąteczne życzenia, które można zobaczyć tutaj.",ks. Mirosław Benedyk,https://www.niedziela.pl/numer/2022/18,bp Ignacy Dec,https://www.niedziela.pl/artykul/51760/To-od-nas-w-duzej-mierze-zalezy-czy-Jezus
Uczcie się na naszych błędach,"Ksiądz Giovanni Musazzi z Bractwa Kapłańskiego Misjonarzy św. Karola Boromeusza w ostatnich tygodniach musiał przejść prawdziwą próbę ognia jako szpitalny kapelan, gdy słynny Szpital Luigi Sacco w Mediolanie, w którym pracuje, został zamieniony na najważniejszy w Lombardii szpital jednoimienny dla zarażonych wirusem COVID-19. W rozmowie z korespondentem „Niedzieli” podzielił się swoimi refleksjami i radami, które mogą się okazać bardzo cenne dla Kościoła w Polsce w czasach szerzenia się epidemii.","– Od czasu wybuchu epidemii COVID-19 pracuje Ksiądz na specjalnym oddziale chorób zakaźnych, na którym wprowadzono zakaz wstępu dla osób postronnych, w tym także dla kapelanów, którzy nie są zatrudnieni w szpitalu. Jak udało się Księdzu uzyskać pozwolenie, aby służyć pacjentom zarażonym wirusem?
– Szpital, w którym pracuję, został przekształcony w szpital jednoimienny; oznacza to, że prawie wszystkie dostępne miejsca, oprócz istniejącego tam już dużego oddziału chorób zakaźnych, zostały przystosowane do przyjmowania pacjentów zarażonych wirusem COVID-19. W obecnej sytuacji szerzącej się epidemii niepokoi mnie naiwna postawa niektórych moich kolegów kapelanów, którą mogą wyrządzić szkodę zarówno ludziom (pacjentom i księżom), jak i Kościołowi. Tutaj nie potrzeba heroizmu. Kościół jest obecny w szpitalach i musi tam pozostać, ale nie może postępować nierozsądnie! My, kapelani, jeśli nie będziemy ostrożni, nie tylko narazimy się na niebezpieczeństwo, ale też możemy się stać narzędziem rozprzestrzeniania się wirusa. Jeśli nie będziemy przestrzegać wszystkich koniecznych zasad, aby chronić siebie, lekarzy i pacjentów, słusznie wydalą nas ze szpitali, w których jesteśmy gośćmi. Mamy obowiązek ściśle przestrzegać obowiązujących zasad. Kapelan, który nie odbył kursu przygotowawczego, aby wejść do izolatki, wchodząc do niej, robi coś niebezpiecznego dla siebie i innych. Jeśli prawdą jest, że musimy być blisko naszego ludu, prawdą jest również to, że nie można rzucać wyzwania Bogu, na zasadzie: „czuję się bohaterem, więc nie złapię wirusa”. Kapłan, który służy pacjentom z COVID-19, musi zaakceptować również większą izolację. Nie może np. iść do domu, aby odwiedzić parafian. Ponieważ pracuję na oddziale, na który przyjmowani są ludzie z COVID-19, nie widziałem mojej mamy i ciotki, starszych osób, od 2 miesięcy. Nawet lekarze i pielęgniarki żyją odseparowani we własnych domach od rodzin i nie odwiedzają starszych wiekiem rodziców.
Codziennie mam styczność z wirusem i nawet jeśli nie mam żadnych objawów, mogę być – niech Bóg mnie przed tym ochroni – zarażony. Dlatego izolacja jest minimalnym środkiem zapobiegawczym, obok wszystkich tych, które obowiązują na oddziale chorób zakaźnych. Konferencja Episkopatu Włoch ustanowiła normy naszej posługi i słusznie wymaga od kapelanów odbycia specjalnych kursów.
– Jakie zasady musi Ksiądz respektować, gdy idzie do chorych z Eucharystią i olejem do ich namaszczenia?
– Nie do pomyślenia jest, aby Hostie i święty olej zostały przyniesione w pojemniku i buteleczce na oddział COVID-19, a następnie wyniesione z powrotem – wszystko byłoby skażone! Hostie należy umieścić w sterylnych plastikowych torebkach po starannym oczyszczeniu ich z okruchów lub fragmentów; biorę tylko tyle Hostii, ilu pacjentów prosiło mnie o Komunię św. Olej do namaszczenia chorych jest również przenoszony w minimalnej ilości (jedna kropla) w sterylnym plastikowym woreczku, który jest następnie niszczony w pokoju, w „brudnej strefie”. Konferencja Episkopatu Włoch określiła bardzo surowe zasady w tym względzie, ale widzę, że wiele konferencji episkopatów spóźnia się z ustaleniem podobnych zasad. Mam tu na myśli przede wszystkim Europę – jestem w kontakcie ze współbraćmi, którzy informują mnie o przepisach już przyjętych w różnych krajach. W Stanach Zjednoczonych zasady te zostały ustalone na czas i w sposób precyzyjny.
– Jak w praktyce zachowuje się Ksiądz na oddziale zakaźnym?
– Przed wejściem na oddział COVID-19 przygotowuję się w miejscu zwanym „czystą strefą”. Muszę wiedzieć, ile osób przyjmuje Komunię św. i taką liczbę Hostii wkładam, jak wspomniałem, do sterylnego woreczka. Następnie ubieram się we wszystkie niezbędne zabezpieczenia, tj. kombinezon, podwójne rękawiczki, buty, przyłbica, maseczka ochronna typu 2 lub 3; normalna maska chirurgiczna typu 1 jest całkowicie niewystarczająca. Wszystko, co znajduje się w woreczku, musi zostać skonsumowane przez pacjentów na oddziale, a woreczek należy wyrzucić na miejscu. Z olejkiem postępuję w podobny sposób: wlewam kroplę do sterylnej torebki i ta kropla służy mi tylko dla pacjentów z COVID-19, tylko na tym oddziale; zmieniam rękawiczkę przy każdym pacjencie. W tym przypadku również rękawiczki i torebka muszą pozostać na oddziale.
– Jakie rady dałby Ksiądz kapelanom, którzy dopiero będą się zajmować pacjentami zarażonymi COVID-19?
– Żaden kapłan nie powinien mieć kontaktu z pacjentami z COVID-19 bez odbycia podstawowego kursu z zakresu chorób zakaźnych przeprowadzonego przez lekarzy lub pielęgniarki! Byłoby to po prostu bezsensowne. We Włoszech Kościół zapłacił wysoką cenę za to niedopatrzenie – tylko w marcu zmarło osiemdziesięciu siedmiu kapłanów. Żaden z nich nie był kapelanem w szpitalu, po prostu nadal przyjmowali ludzi lub odwiedzali ich w domach – np. zanosili Komunię św. chorym – i nie podejmowali przy tym należytych środków ostrożności. Nie byliśmy przygotowani, ponieważ byliśmy pierwsi w Europie, ale inne episkopaty powinny się uczyć na naszych błędach. Dlatego powtarzam: należy dobrze przygotować kapłanów, którzy mają pracować na oddziałach chorób zakaźnych. Dla dobra samych kapłanów, wiernych, ale także dla dobra Kościoła, aby nie stał się przedmiotem słusznej krytyki. W tym względzie improwizacja nie jest dozwolona. Nie są potrzebni nieostrożni kapłani – potrzeba takich, którzy potrafią być posłuszni swojemu biskupowi, konferencji episkopatu i lekarzom. U nas w szpitalu obowiązuje następujące kryterium: każdy, kto za wszelką cenę chce wejść na oddział COVID-19, jest wykluczany, ponieważ jest prawie pewne, że mamy do czynienia z osobą nieroztropną lub wyniosłą, która robi to dla własnej chwały (bez względu na to, czy chodzi o lekarza, pielęgniarkę czy księdza). Ja mogłem tylko zadeklarować swoją gotowość do tej szczególnej pracy, ale inni zadecydowali, czy mogę wejść na oddział czy nie. Po tym, jak mój przełożony wezwał mnie do objęcia stanowiska kapelana, z pozytywną opinią biskupa pomocniczego Mediolanu, czekałem aż 2 tygodnie, zanim uzyskałem zgodę lekarzy na pracę na oddziale.",Rozmawia Włodzimierz Rędzioch,,wywiad,https://www.niedziela.pl/artykul/51507/Uczcie-sie-na-naszych-bledach
Ghana i Senegal: zbiórka środków do walki z Covid-19,"W Afryce, gdzie brakuje dobrze rozwiniętego systemu opieki medycznej, Kościół katolicki stoi na pierwszej linii walki z rozprzestrzeniającą się pandemią.","W tym celu dla chorych otwarte zostały kościelne szpitale i przychodnie. W Ghanie i Senegalu organizowana jest też specjalna zbiórka środków potrzebnych do walki z Covid-19.
„Niech każdy ofiaruje tyle ile może, zgodnie ze swoim sercem” – apelują do katolików pomysłodawcy akcji, której celem jest zapewnienie personelowi medycznemu koniecznych środków ochronnych i płynów do dezynfekcji. Zbierane są zarówno darowizny finansowe, jak i konkretny sprzęt, którego w Afryce boleśnie brakuje. Akcję poparli miejscowi biskupi przypominając, że w konkret chrześcijaństwa wpisana jest troska o chorych i potrzebujących. W tym celu wezwali też wszystkie katolickie organizacje do wspierania działań Caritas skierowanych w tym czasie głównie na powstrzymanie epidemii.
W tym celu tylko Kościół w Ghanie bezpłatnie otworzył dla chorych 46 szpitali i 83 przychodnie.

PODZIEL SIĘ CYTATEM
Na początku kwietnia w Ghanie i Senegalu odnotowano po ponad 190 przypadków zakażeń, a także pierwsze ofiary śmiertelne. Pandemię pogłębia powszechne ubóstwo i brak wystarczającego dostępu do służby zdrowia.","Beata Zajączkowska
/Vatican News",https://www.niedziela.pl/numer/2020/8,Afryka,https://www.niedziela.pl/artykul/51414/Ghana-i-Senegal-zbiorka-srodkow-do-walki
Jak w dobie koronawirusa radzą sobie katolicy,W piątek o godz. 6.00 ruszyły zapisy seniorów powyżej 70 lat na szczepienia przeciw COVID-19. Od 15 stycznia na konkretne terminy w punktach szczepień umawiają się seniorzy 80 plus. Mają być szczepieni od 25 stycznia.,"NIEMCY
Chrześcijanie budzą się na nowo
Kościół niemiecki na nowo się budzi, czego przejawem jest duchowe jednoczenie się w modlitwie.
Ks. Jarosław Woch:
W liście pasterskim na Wielki Post bp Franz Jung pogłębił temat osobistej modlitwy i codziennego trwania na słuchaniu słowa Bożego, zachęcił też wiernych do kontemplacji. Ten duchowy aspekt chrześcijaństwa wydaje się dziś zapomniany. Zewnętrzna obrzędowość, lokalne tradycje, które stały się przyzwyczajeniem, zgodnie z często używanym powiedzeniem: „Proszę księdza, tak zawsze było!”, wypełniają całą przestrzeń lokalnego Kościoła, który w diecezji würzburskiej jest w większości Kościołem wiejskim. Poza trzema większymi miastami: Würzburg, Aschaffenburg i Schweinfurt są tu raczej małe miasteczka i setki wiosek. Po reformie administracyjnej w latach 70. XX wieku, która miała miejsce w Niemieckiej Republice Federalnej, zaczęto stopniowo likwidować połączenia autobusowe, kolejowe, filie banków, lokalne szkoły, sklepy, powoli znikają też tak ulubione przez Bawarczyków i mieszkańców Frankonii lokale gastronomiczne. Jedyną ostoją lokalnej tożsamości pozostają kościoły (no, może jeszcze straż pożarna i kluby sportowe...). To tutaj słychać bijące dzwony, choć mało kto wie, dlaczego biją.
Odwołanie z powodu epidemii COVID-19 niedzielnych i codziennych Mszy św., uroczystości Wielkiego Tygodnia, Wielkiejnocy oraz Pierwszych Komunii św. dzieci, przeżywanych zawsze w tzw. niedzielę białą, dziś zwaną Niedzielą Miłosierdzia, było poważnym ciosem i wywołało wśród wiernych jęk zawodu. W tym kontekście proroczo brzmią słowa bp. Junga z jego listu pasterskiego: „Należy pozostawić stare, wypróbować nowe”.
Tym „nowym” do odkrycia i do wypróbowania jest duchowa rzeczywistość Kościoła Jezusa Chrystusa – jego wymiar niewidzialny, lecz realny, wręcz istotowy. Bóg jest Duchem i chce, by Jego czciciele oddawali Mu cześć w Duchu i prawdzie, jak przypomniał nam św. Jan Ewangelista w 3. niedzielę Wielkiego Postu. Przejawem tego nowego rozbudzenia się Kościoła jest duchowe jednoczenie się w modlitwie. W 4. niedzielę Wielkiego Postu (Laetare) krążył oddolnie post na WhatsAppie, w którym wzywano do łączenia się w modlitwie o godz. 21 w solidarności z wiernymi we Włoszech, gdzie o tej godzinie zabiły kościelne dzwony. Ta inicjatywa znalazła oddźwięk w decyzji generalnego wikariusza o biciu dzwonów w całej diecezji o godz. 21 i o wspólnej modlitwie o oddalenie pandemii koronawirusa.
REKLAMA
Wierni katoliccy jednoczą się w modlitwie przez telewizję (K-TV), radio (Radio Horeb) oraz inne środki komunikacji medialnej. Codziennie o godz. 12 jest transmisja Mszy św. z Würzburga, której w niedziele przewodniczy biskup diecezjalny. Msza św. jest transmitowana przez regionalną telewizję Franken TV oraz przez stronę internetową diecezji. Wiele parafii transmituje niedzielną Eucharystię na YouTubie.
Duchowa łączność wiernych wyraża się w jednoczeniu się na modlitwie Anioł Pański, do której zachęcił papież Franciszek. Również w tym przypadku przez WhatsAppa informowano się o modlitwie w dniu 25 marca br. o godz. 12 i proszono o odmówienie wspólnie Ojcze nasz, a także powiadamiano o modlitwie papieskiej z błogosławieństwem Urbi et Orbi 27 marca. Transmisja z pustego placu św. Piotra w Rzymie i modlitwa Ojca Świętego wywarły na wielu duże wrażenie.
Należy także wspomnieć o komunii duchowej ze wspólnotami protestanckimi, które w Bawarii tworzą tzw. diasporę. Jest tu wiele małżeństw mieszanych, zatem wzajemna wymiana informacji o różnych inicjatywach podejmowanych w czasie zakazu zgromadzeń pomaga chrześcijanom obu wyznań przetrwać ten trudny czas oraz umacniać się w wierze.
HISZPANIA
Madryt ciągle się modli
Nowe wytyczne w sprawach higieny było widać również w obrzędach liturgicznych.
Dobrochna Banaszkiewicz:
W Hiszpanii stan alarmowy wprowadzono już 15 marca br. Zobowiązuje on wszystkich obywateli do pozostania w domu, poza bardzo nielicznymi wyjątkami: wyjście do pracy, sklepu, apteki bądź lekarza. Na krótkie spacery mogą wychodzić właściciele czworonogów. Nie wolno opuszczać domu w żadnym innym przypadku, zabronione są spacery z dziećmi.
REKLAMA
Niektóre diecezje utrzymały na początku Msze św. z udziałem wiernych, z zachowaniem środków ostrożności. W momencie ogłoszenia stanu alarmowego arcybiskup Madrytu Carlos Osoro wydał komunikat, w którym zawiesił wszelkie uroczystości religijne z udziałem wiernych. Kościoły pozostają otwarte na modlitwę indywidualną, natomiast zakaz poruszania się obywateli praktycznie uniemożliwia przemieszczenie się do kościoła bez narażenia się na kontrolę policji. Wiele parafii transmituje swoje Msze św. przez kanały na YouTubie. Niektórzy biskupi w innych diecezjach także postanowili zamknąć kościoły na czas trwania stanu alarmowego.
Wielki Tydzień to dla Hiszpanów bardzo ważny religijnie, a przede wszystkim kulturowo czas, w którym odbywają się tłumne procesje. W tym roku zostały one odwołane, a uroczystości Wielkiego Tygodnia będą transmitowane przez telewizje oraz kanały internetowe. To dla wierzących trudny czas.
Nowe wytyczne w sprawach higieny było widać również w obrzędach liturgicznych transmitowanych przez hiszpańską telewizję. Celebrans nie tylko rytualnie obmył ręce, lecz także użył płynu dezynfekującego, mimo że obok niego we Mszy św. uczestniczyły tylko dwie osoby – diakon i osoba świecka.
Wszystkim wiernym w Hiszpanii biskupi udzielili dyspensy od uczestnictwa w niedzielnej Mszy św. oraz we wszystkich uroczystościach religijnych do czasu odwołania stanu alarmowego. Zaplanowane sakramenty chrztu św. oraz Pierwszej Komunii św. zostaną przesunięte na czas późniejszy, natomiast pogrzeby, tak liczne w tym czasie, odbywają się w gronie maksimum trzech osób. Diecezja madrycka włączyła się aktywnie w pomoc osobom poszkodowanym przez koronawirusa i księża odprawiają obrzędy pogrzebowe w wielkiej zaimprowizowanej kostnicy, którą jest obecnie kryte lodowisko, w oczekiwaniu na możliwość celebrowania pochówku we wspomnianym ścisłym gronie rodzinnym osób zmarłych.
REKLAMA
BELGIA
Słychać tylko bicie dzwonów
Biskupi proszą, by modlić się za tych, którzy poświęcają się w walce z koronawirusem.
Eva Bifolchi:
Kościół katolicki w Belgii już na początku zawiesił wszystkie publiczne uroczystości. Chrzty, wesela i pogrzeby odbywały się w ograniczonym kręgu osób. W przypadku innych spotkań duszpasterskich żądano jeszcze większej ostrożności. Kolejnym krokiem było zawieszenie przez Konferencję Episkopatu Belgii udzielania w kościołach chrztów i ślubów. Zezwolono tylko na pogrzeby, ale przy bardzo ograniczonej liczbie osób.
Do 19 kwietnia br. włącznie belgijscy biskupi zawiesili wszystkie publiczne uroczystości religijne, w tym wszystkie nabożeństwa liturgiczne sprawowane w kościołach w Wielkim Tygodniu. Każdy biskup może ustanowić wyjątek dla kilku miejsc, aby wierni mogli uczestniczyć w tych nabożeństwach za pośrednictwem radia, telewizji i internetu. W kościele mogą się znajdować tylko osoby niezbędne do przekazu uroczystości, które muszą przestrzegać dystansu między sobą. W Niedzielę Palmową nie odbył się obrzęd błogosławienia palm – ani wewnątrz, ani na zewnątrz kościoła.
Jeśli gmina nie postanowi inaczej, kościoły, w miarę możliwości, pozostają otwarte na indywidualną modlitwę i medytację. Ale np. kościół św. Jana Chrzciciela w Béguinage, najstarszy barokowy kościół w Brukseli, położony w centrum miasta, jest obecnie zamknięty.
Biskupi są pełni szacunku dla tych, którzy poświęcają się w walce z koronawirusem, zachęcają, by parafie, które chcą, dołączały do tych, które o godz. 20 oklaskują osoby zaangażowane w walkę z wirusem. Mogą np. postawić świecę w oknie lub uruchomić kościelne dzwony. >>n
REKLAMA
Polska wspólnota katolicka w Brukseli może znaleźć informacje na stronie: https://bruksela.oblaci.pl/
PALESTYNA, IZRAEL, JORDANIA
To nie będą radosne dni
Miejsca związane z życiem Jezusa, tak chętnie odwiedzane przez pielgrzymów i turystów szczególnie w okresie Świąt Wielkanocnych, w tym roku są i długo pozostaną niedostępne.
Amer Abu Gholeh:
Już na początku marca br. pojawiło się wiele zarażeń wirusem SARS-CoV-2. Epicentrum zachorowań okazało się Betlejem. Władze Autonomii Palestyńskiej podjęły decyzję o jego zamknięciu i wprowadzeniu stanu wyjątkowego na terenie całej Autonomii. Ruch między miastami Autonomii został maksymalnie ograniczony, zamknięto wszystkie instytucje, ograniczono możliwości przemieszczania się mieszkańców. Ponieważ szczególnym nadzorem otoczone jest Betlejem, zamknięto Bazylikę Narodzenia Pańskiego i wszystkie kościoły chrześcijańskie oraz meczety. Nie odbywają się żadne nabożeństwa. Inne miejsca zwyczajowo zwiedzane także są zamknięte do odwołania, wszelkie rezerwacje hoteli zostały anulowane. Zamknięto granice miasta.
Podobna sytuacja jest na terenie Izraela – tam także obowiązują liczne surowe ograniczenia dotyczące głównie swobody poruszania się, m.in. zakaz wychodzenia z domu poza przypadkami absolutnej konieczności (zakupy żywności lub lekarstw, praca, uzyskanie pomocy medycznej), zakaz odwiedzania parków, placów zabaw, plaż, basenów, bibliotek, muzeów i innych miejsc użyteczności publicznej. Życie codzienne jest bardzo utrudnione i mocno ograniczone. Obostrzenia dotyczą także miejsc kultu religijnego. Wszystkie synagogi zostały zamknięte, modlitwy mają się odbywać na zewnątrz przy udziale maksimum dziesięciu osób. W Jerozolimie proszono o niecałowanie starożytnego muru Świątyni Jerozolimskiej. Zamknięta została także Bazylika Grobu Pańskiego. Zawieszono wszystkie modlitwy w pobliskim meczecie Al-Aksa. Wszystkie te obostrzenia zostały wprowadzone dlatego, że na terenie Izraela na początku kwietnia stwierdzono ponad 4,5 tys. przypadków zakażenia koronawirusem. Całkowity zakaz wjazdu dla obcokrajowców ma pomóc w ograniczeniu jego rozpowszechniania. Dla kraju żyjącego w dużej mierze z turystyki i wizyt pielgrzymów pandemia to ogromny problem. Wszyscy czekają na poprawę sytuacji i radzą sobie, jak mogą, np. właściciel fabryki obuwia w Hebronie, w Autonomii Palestyńskiej, obecnie produkuje maseczki ochronne dla współmieszkańców.
REKLAMA
Równie drastyczne ograniczenia i stan wyjątkowy zostały wprowadzone w sąsiedniej Jordanii. Wprowadzono tam godzinę policyjną, zamknięto wszystkie szkoły, obiekty turystyczne, kina i obiekty sportowe. Modlitwy w meczetach i kościołach w całym kraju są wstrzymane, podobnie jak wizyty w szpitalach i więzieniach. Wszystkie granice zostały zamknięte. W związku z tymi ograniczeniami m.in. w dostarczanie ludziom chleba włączyło się wojsko. Wszystkie te działania mają na celu uchronienie się przed sytuacją jak ta z pobliskiego Iranu, gdzie zmarło już ponad 2,5 tys. zarażonych ludzi.
SZWAJCARIA
Morze świateł na znak solidarności
Rządowe obostrzenia znacząco wpłynęły na sytuację szwajcarskich wiernych. Biskupi przypominają jednak, że kościół to coś więcej niż budynek. Wzajemne wsparcie i odpowiedzialność społeczna powinny być teraz priorytetem wszystkich katolików.
Katarzyna Adrjańska:
Szwajcaria należy obecnie do państw najbardziej dotkniętych przez epidemię. Niewielka liczba obywateli (ok. 8,5 mln) sprawia, że zachorowalność w przeliczeniu na milion mieszkańców należy tu do najwyższych na świecie (ponad 1,6 tys. przypadków). Pełne zrozumienie wspomnianych statystyk wymaga jednak uwzględnienia liczby przeprowadzanych testów na obecność koronawirusa. Zgodnie z informacjami podanymi przez rząd federalny, obecnie bada się aż do 6 tys. osób dziennie. Mimo że testy na obecność koronawirusa przechodzą głównie osoby z grupy podwyższonego ryzyka, to ich liczba (w przeliczeniu na liczbę mieszkańców) plasuje Szwajcarię w światowej czołówce.
REKLAMA
Jak z rosnącą liczbą przypadków COVID-19 radzą sobie szwajcarskie władze? Poza tym, że wprowadzono rozwiązania podobne do polskich (np. zamknięcie szkół i uczelni wyższych, sklepów i restauracji, zakaz zgromadzeń powyżej pięciu osób, wdrożenie istotnych ograniczeń w ruchu transgranicznym), rząd w Bernie poświęca dużo uwagi kwestiom gospodarczym. Wprowadzaniu kolejnych ograniczeń towarzyszy czytelny przekaz dotyczący wsparcia finansowego. Łącznie planuje się przekazanie ponad 40 mld franków szwajcarskich na wzmocnienie krajowej gospodarki. Przedsiębiorstwa, które ucierpiały w związku z trwającą epidemią, mogą się ubiegać o nieoprocentowane kredyty gotówkowe. Dodatkowe środki przekazano na pomoc pracodawcom i osobom samozatrudnionym, a także na wsparcie sektora kultury i sportu.
Pomimo rosnącej liczby zachorowań na COVID-19 Szwajcarzy zachowują spokój. Lasy pełne są biegaczy i rowerzystów, a na szlakach wciąż można spotkać piechurów (jednakże ośrodki narciarskie zostały zamknięte). Władze nawołują do przestrzegania zasad higieny, aczkolwiek powstrzymują się przed wprowadzaniem bardziej drastycznych obostrzeń (np. godziny policyjnej).
Część kościołów pozostaje zamknięta (wiele z nich dostępnych jest wyłącznie na potrzeby modlitwy prywatnej). Wszystkie Msze św. z udziałem wiernych w Polskiej Misji Katolickiej w Zurychu zostały odwołane. Biskup Pierre Bürcher udzielił wiernym dyspensy od uczestnictwa w niedzielnej Eucharystii. Nadal możliwe jest udzielanie chrztu św. oraz sprawowanie sakramentu małżeństwa, ale uczestnictwo w nich wiernych musi być ograniczone do najbliższej rodziny. Duchowni zachęcają do udziału w naukach rekolekcyjnych oraz Mszach św. w formie elektronicznej. Episkopat wspólnie z Kościołem ewangelickim podkreślają znaczenie solidarności społecznej. Wierni zachęcani są, by w czwartkowe wieczory wystawiali w oknach zapalone świece – wyraz wsparcia dla wszystkich pracowników medycznych oraz osób, które ucierpiały wskutek epidemii.
By podtrzymać Szwajcarów na duchu na alpejskim szczycie Matterhornu co wieczór wyświetlane są symbol serca, a także hasła „Nadzieja” i „Zostań w domu”.",,https://www.niedziela.pl/numer/2020/15,Kościół,https://www.niedziela.pl/artykul/147745/nd/Jak-w-dobie-koronawirusa-radza-sobie
Obserwator,"26 kwietnia 1986 roku w elektrowni atomowej w Czarnobylu na Ukrainie doszło do awarii, która stała się największą katastrofą w historii energetyki jądrowej.","NIE TYLKO CARITAS
Kościół na linii frontu
Rzecznik Konferencji Episkopatu Polski ks. Paweł Rytel-Andrianik wylicza: – Bezdotykowe paczki żywnościowe, ciepłe posiłki dla seniorów i osób w kwarantannie, zbiórki żywności, wyposażenia szpitali, wirtualne warsztaty i pomoc w odrabianiu lekcji dla dzieci oraz wsparcie duchowe i psychologiczne – to tylko niektóre inicjatywy charytatywne prowadzone przez Kościół w czasie epidemii koronawirusa. Zaangażowanych jest ponad 100 tys. wolontariuszy ze wszystkich 44 polskich diecezji.
O naprawdę ogromnej skali tych działań łatwo można się przekonać, zaglądając na stronę episkopat.pl do zakładki „Działania pomocowe Kościoła”. Tam też każdy, kto szuka wsparcia, może znaleźć informacje ze swojego terenu, często nawet ze swojej parafii.
Ponadto Caritas prowadzi dwa flagowe programy: znaną już #PomocDlaSeniora oraz nową: #WdzięczniMedykom. – Lekarze, pielęgniarki i cały personel medyczny oraz seniorzy to dwie grupy, które potrzebują nas teraz najbardziej – mówi ks. Marcin Iżycki, dyrektor Caritas Polska.
Mechanizm akcji skierowanej do szpitali jest prosty: Caritas, w oparciu o własne doświadczenia w organizowaniu akcji pomocowych na skalę ogólnopolską, rozpoznaje potrzeby wybranych szpitali, które leczą pacjentów z koronawirusem lub przygotowują się do tego zadania. Wstępnie wytypowano 12 takich placówek w całym kraju, ale ich spis może się wydłużyć. Na podstawie zgłaszanego przez nie zapotrzebowania powstaje lista najpilniej potrzebnych zakupów. Już wiadomo, że znajdą się na niej m.in.: respiratory, pojemniki do transportu próbek, kombinezony ochronne czy przyłbice oraz inne środki ochrony osobistej. To drogie wyposażenie. Dla przykładu, cena respiratora wynosi ponad 100 tys. zł, a jednorazowy, tzw. barierowy fartuch ochronny, stosowany na bloku operacyjnym, kosztuje 100 zł. Przy obecnym zapotrzebowaniu szpitali dokonanie najpotrzebniejszych zakupów oznacza ogromne koszty.
REKLAMA
j.k.
PISMO ŚWIĘTE
Tłumaczona na 700 języków
Pełny tekst Biblii został już przetłumaczony na 694 języki świata. Oznacza to, że dostęp do tekstów Starego i Nowego Testamentu w swoich ojczystych językach ma ok. 5,7 mld ludzi na świecie – poinformowało austriackie Towarzystwo Biblijne, powołując się na dane Zjednoczonych Towarzystw Biblijnych. Wśród nowych języków, w których dostępny jest cały przekład Biblii, są ellomwe, którym posługuje się 2,3 mln mieszkańców Malawi, oraz cho-chin, w którym mówi ok. 15-tysięczna grupa mieszkańców Mjanmy. Na kolejne 1542 języki został przetłumaczony Nowy Testament, a niektóre pojedyncze fragmenty Biblii są dostępne w dalszych 1159 językach. Tak więc, według stanu na koniec ubiegłego roku, co najmniej jedna księga Pisma jest dostępna w 3395 językach. Tylko w ciągu ostatnich 5 lat 1,7 mld mieszkańców świata otrzymało nowy dostęp do tekstów biblijnych w swych rodzimych językach. Według obliczeń Zjednoczonych Towarzystw Biblijnych, mieszkańcy świata mówią 7350 językami, w tym 245 językami niesłyszących. Żadna z ksiąg Biblii nie została jeszcze przetłumaczona na niemal 4 tys. języków. Obecnie trwają prace nad tłumaczeniami na 277 języków.
j.k.
ŚDM
Inny wymiar ŚDM
35. Światowe Dni Młodzieży, obchodzone w diecezjach w Niedzielę Palmową pod hasłem: „Młodzieńcze, tobie mówię wstań”, odbyły się w przestrzeni wirtualnej. Transmisje Mszy św., spotkania formacyjne on-line przygotowane przez Krajowe Biuro Organizacyjne ŚDM, cieszyły się dużą frekwencją. – Biblijna scena wskrzeszenia młodzieńca z Nain jest doskonałą odpowiedzią na obecną sytuację epidemii, pokazuje, że to Chrystus jest Panem ludzkiego życia i ma On władzę nad każdą śmiercią – powiedział bp Marek Solarczyk.
j.k.
PATRIARCHAT EKUMENICZNY
Ważny dokument
Patriarchat ekumeniczny Konstantynopola ogłosił deklarację społeczną pt. Dla życia świata – etos społeczny Kościoła prawosławnego. Dokument już we wstępnej części odnosi się do pedofilii. Stwierdza, że przypadki wykorzystywania seksualnego dzieci i młodzieży muszą być natychmiast zgłaszane instancjom cywilnym, a nie tylko biskupowi. Deklaracja staje też w obronie ideału wstrzemięźliwości przedmałżeńskiej. Zwraca również uwagę, jak jest to trudne w dzisiejszych czasach, gdy seksualność jest wykorzystywana jako „strategia konsumpcji i dobro konsumpcyjne”. Dlatego w duszpasterstwie młodzieży nie powinno się mówić o zakazach, ale należy podkreślać wizję ciała jako świątyni Ducha Świętego. Małżeństwa zawierane są na całe życie, jednak Kościół dopuszcza ich rozwiązanie nie więcej niż dwukrotnie. Osoby rozwiedzione i żyjące w ponownych związkach nie mogą być wykluczone z przyjmowania sakramentów. Zachodzi tu znaczna różnica z nauką katolicką. Dokument widzi ponadto możliwość diakonatu kobiet. Stwierdza, że „Kościół musi w dalszym ciągu zastanowić się nad tym, w jaki sposób kobiety mogłyby móc najlepiej uczestniczyć w Kościele”, a to „zawiera w sobie także odnowienie diakonatu kobiet”. Deklarację opracowała komisja, którą powołał sobór wszechprawosławny na Krecie w 2016 r.
REKLAMA
w.d.
WEDŁUG BADAŃ
Ufamy Kościołowi
Polacy na ogół darzą zaufaniem osoby, z którymi utrzymują codzienne relacje. Ogromna większość badanych ufa swojej najbliższej rodzinie (98%), swoim znajomym (95%), dalszej rodzinie (89%), osobom, z którymi na co dzień pracują (88%), oraz sąsiadom (80%) – wynika z przeprowadzonego jeszcze w lutym badania CBOS. Niemal trzy czwarte ankietowanych ufa osobom pracującym społecznie w ich miejscu zamieszkania (73%), a ok. dwie trzecie należących do parafii ufa swojemu proboszczowi. Respondenci zapytani o stosunek do nieznajomych trochę częściej mówią o braku zaufania niż o zaufaniu (46% wobec 40%). Uwzględniając poglądy polityczne, CBOS zauważa, że postawa zaufania do innych jest najczęstsza wśród identyfikujących się z lewicą i wśród osób najbardziej religijnych, tzn. uczestniczących w praktykach religijnych kilka razy w tygodniu. Zaufanie do działalności Caritas wyraża 78% Polaków (spadek od 2016 r. o 5%), 67% ufa proboszczowi swojej parafii, a 64% – Kościołowi katolickiemu (spadek o 6%).
REKLAMA
w.d.
PAPIEŻ DO POLAKÓW
Zawierzcie!
Podczas audiencji generalnej – znów bez udziału wiernych – papież Franciszek zachęcił Polaków w obecnych czasach zagrożenia do zawierzenia siebie Bożemu Miłosierdziu i wstawiennictwu św. Jana Pawła II. Przypomniał o 15. rocznicy śmierci papieża Polaka. – Współczesny człowiek dostrzega znaki śmierci, które na horyzoncie cywilizacji stały się bardziej obecne. Coraz bardziej żyje w lęku, zagrożony w samym rdzeniu swojej egzystencji – powiedział Ojciec Święty, zwracając się do Polaków za pośrednictwem watykańskich mediów. – Gdy będzie wam trudno, niech myśl wasza biegnie ku Chrystusowi: wiedzcie, że nie jesteście sami. On wam towarzyszy i nigdy nie zawodzi – dodał. Podobnie jak poprzednie audiencje generalne w czasach pandemii, także ta odbyła się w papieskiej bibliotece w Pałacu Apostolskim.
j.k.
GRECJA
Wielkanoc w maju
W związku z rozszerzającą się pandemią wirusa COVID-19 Stały Synod prawosławnego Kościoła Grecji postanowił przełożyć obchody Świąt Wielkanocnych na 26-27 maja br. – Wielkanoc prawosławna wypada tydzień po zachodniochrześcijańskiej – w tym roku 19 kwietnia. Biskupi prowadzili obrady w formie telekonferencji na platformie użyczonej im przez rząd tego kraju. Synod wezwał też episkopat i duchowieństwo do przestrzegania wszystkich rozporządzeń służby zdrowia oraz rządu i dodał, że niestosowanie się do nich „w obecnej chwili nie znajduje uzasadnienia nawet w imię wiary chrześcijańskiej”, ponieważ „wiara w Chrystusa prowadzi do życia, a nie do śmierci”.
j.k.
UKRAINA
Przyspieszyli reformy
Wołodymyr Zełenski przekonał parlament do przegłosowania torpedowanych od miesięcy ustaw. Eksperci oceniają, że gdyby nie światowa pandemia, która zaczęła rujnować ukraińską gospodarkę, procedowanie ustawy trwałoby jeszcze długo. Reforma rolna była jednym z warunków zawarcia kolejnej umowy z Międzynarodowym Funduszem Walutowym (MFW); brak umowy grozi Ukrainie niewypłacalnością i dużą dewaluacją hrywny. Innym warunkiem było przyjęcie ustawy dotyczącej sektora bankowego, uniemożliwiającej m.in. zwrot znacjonalizowanego w 2016 r. Privatbanku byłemu właścicielowi – oligarsze Ihorowi Kołomojskiemu, uważanemu za blisko związanego z prezydentem Zełenskim. Rynek gruntów po raz pierwszy w historii niepodległej Ukrainy pojawi się w przyszłym roku.
REKLAMA
w.d.
NATO
Sojusz w gotowości
Jesteśmy w gotowości – to komentarz szefa Sojuszu Północnoatlantyckiego Jensa Stoltenberga w związku z nadaktywnością militarną Rosji w pobliżu granic z państwami NATO i trzecim w ostatnim czasie przechwyceniem rosyjskiego samolotu. Stoltenberg podkreślił, że wszyscy mogą być pewni, iż mimo pandemii COVID-19 NATO pozostaje w gotowości operacyjnej, jest obecne „na ziemi, w powietrzu i na morzu”. Wypowiedź Stoltenberga pojawiła się wkrótce po tym, gdy do NATO przystąpiła jako 30. członek Sojuszu Macedonia Północna. Ma to istotne znaczenie polityczne i strategiczne. Jest sygnałem, że NATO nie ugięło się pod presją Rosji, która przez agresję na Gruzję, Ukrainę czy organizowanie prowokacyjnych ćwiczeń próbuje powstrzymać dalsze rozszerzanie Sojuszu. NATO z Macedonią w składzie łatwiej będzie prowadzić kolektywną obronę w południowej Europie. Ale nigdy nie jest tak dobrze, żeby nie mogło być lepiej. Stoltenberg powołał grupę dziesięciorga ekspertów, którzy mają przedstawić projekt wzmocnienia Sojuszu. Skład grupy uwzględnia równowagę płci i doświadczenie. Jako jedna z pięciu kobiet i jedyna reprezentantka Europy Środkowo-Wschodniej znalazła się tym gronie europosłanka PiS Anna Fotyga.
j.k.
NIEMCY-POLACY
Nic nie działa
Graniczące z Polską landy apelują o otwarcie granic dla pracujących w Niemczech polskich medyków, przydaliby się też pracownicy sezonowi. Bliskie relacje na pograniczu niemiecko-polskim nie mogą się rozpaść – mówi premier Brandenburgii Dietmar Woidke, licząc, że Polska poluzuje obecny reżim graniczny. Ma w tym interes: rozpoczyna się sezon zbioru szparagów, a brak pracowników z Polski oznacza, że nie będzie miał kto ich zebrać. W ostatnich latach na polach szparagów pracowali przede wszystkim Rumuni i Bułgarzy, ale w czasie epidemii granice Niemiec są dla nich zamknięte. Nadzieja w Polakach. Innego zdania jest niemieckie MSW: w kraju znajduje się ponad 150 tys. bezrobotnych uchodźców, którzy z powodzeniem mogą pracować na polach. Ale nikt nikogo nie zmusi, a potrzeba co najmniej dwa razy tylu pracowników. Apel Woidkego nie wynika tylko z troski o szparagi. W niemieckich szpitalach wzdłuż granicy z Polską pracują tysiące polskich medyków. Część po wybuchu epidemii wyjechała. Nic dziwnego, że w Frankfurter Allgemeine Zeitung pojawił się tytuł: „Bez Polaków nic nie działa”.
REKLAMA
j.k.
BIAŁORUŚ
Wódka, sauna i hokej
W to, że rządzący od ćwierćwiecza prezydent Aleksander Łukaszenka jest twardym mężczyzną, nikt nie wątpił. Teraz, w czasach zarazy, są na to dodatkowe dowody. Prawie cały świat obiegły jego pomysły na walkę z koronawirusem: ciężka praca na traktorze, picie wódki i odwiedzanie sauny, a także gra w hokeja. I choć życie na Białorusi na początku kwietnia br. zdawało się biec jak dawniej (działały szkoły, przedszkola, uniwersytety i wszystkie instytucje państwowe, kraj nie zamknął swoich granic), a władze utrzymywały, że wszystko jest pod kontrolą – to jednak nie wszystko pod nią było. Sytuacja zaczynała stawać się nieprzewidywalna. Władze informowały o prawie 200 zarażonych koronawirusem w całym kraju i dwóch zgonach. Jednym ze zmarłych był znany 75-letni aktor. – Po co łazisz po tych ulicach i jeszcze pracujesz – mówił Łukaszenka, tłumacząc, że mężczyzna miał „wiele chorób towarzyszących”.
REKLAMA
j.k.
JEROZOLIMA
Ściana zdezynfekowana
W ramach przygotowań do święta Pesach, najważniejszego święta judaizmu, ze Ściany Płaczu usunięto tysiące kartek z intencjami modlitewnymi, które w ostatnich miesiącach pozostawili w niej przede wszystkim modlący się. Ściana została też wyczyszczona i zdezynfekowana. Kartki są usuwane ze szczelin muru dwa razy w roku: przed żydowskim Nowym Rokiem – Rosz Haszana oraz Pesach (upamiętnia wyjście narodu Izraela z niewoli egipskiej) i zgodnie z tradycją żydowską po pewnym czasie są zakopywane na Górze Oliwnej.
w.d.
PAPIESKI LIST
Wirusowe ludobójstwo
Szef Panamerykańskiego Komitetu Sędziów ds. Praw Społecznych – Roberto Andrés Gallardo ujawnił papieski list, w którym Franciszek przestrzega przed „wirusowym ludobójstwem”. Ojciec Święty ostrzegł w nim przed rządami, które nie podejmują działań w obronie ludności. Jednocześnie dał wyraz swojemu zbudowaniu postawą władz wielu krajów, dla których ochrona obywateli stała się priorytetem, bez względu na koszty finansowe. Papież wyraził również zaniepokojenie postępującą pandemią i podkreślił humanitarną postawę lekarzy, pielęgniarek, pielęgniarzy, wolontariuszy, sióstr zakonnych, księży i zakonników, którzy ryzykują życie, aby wyleczyć chorych i bronić zdrowych przed zarażeniem.
j.k.
ROSJA
Ataki fake newsem
Państwo Władimira Putina wykorzystuje pandemię COVID-19 do siania niepokoju. Portal EUvsDisinfo opublikował raport wskazujący główne tematy rosyjskich fake newsów. W sieci można przeczytać, że SARS-CoV-2 jest wirusem, który stworzyli Amerykanie, albo że powstał on w laboratoriach NATO. Wirus jest przenoszony przez żołnierzy USA przebywających na wschodniej flance, w tym w Polsce. Zbieżny z tą narracją jest przekaz, jakoby UE zostawiła kraje członkowskie same sobie. Taką narrację powielał m.in. Sputnik. Raport EUvsDisinfo wskazuje, że rosyjscy trolle nie ukrywają się już tylko za niszowymi portalami. Fake newsy wypuszczają media głównego nurtu, finansowane z budżetu państwa. Tworzeniem fake newsów zajmują się: media prokremlowskie, np. RT, Russia Beyond, New Eastern Outlook; strony zarejestrowane w Rosji i powiązane z Kremlem, np. Geopolitica.ru, Katehon.com, News Front; witryny zarejestrowane w tym kraju, ale ukrywające powiązania z Kremlem, np. Strategic Culture Foundation, Oriental Review, One World, Info Brics; a także zarejestrowane poza Rosją, ale realizujące jej politykę, np. Duran, Saker, Fort Russ News. Według autorów raportu, dezinformacja rozprzestrzenia się jak wirus przez sieć witryn. „Celem dezinformacji jest zasianie nieufności wobec władz, mediów i wiedzy fachowej – nawet systemu opieki zdrowotnej”.
j.k.",,https://www.niedziela.pl/numer/2020/15,,https://www.niedziela.pl/artykul/147735/nd/Obserwator
"Niedziela Palmowa - bez procesji, udziału wiernych i konkursów palm wielkanocnych","W tym roku Niedzieli Palmowej, rozpoczynającej Wielki Tydzień, ze względu na ograniczenia związane z epidemią koronawirusa nie będą towarzyszyć procesje z palmami do kościołów. Cała liturgia będzie przebiegała w świątyni, praktycznie bez udziału wiernych. Można będzie natomiast śledzić transmisje w mediach tradycyjnych i społecznościowych. Odwołane zostały tradycyjne konkursy palm wielkanocnych w Łysem i Lipnicy Murowanej.","W Niedzielę Palmową w Kościele katolickim rozpoczyna się Wielki Tydzień. Liturgia tego dnia jest pamiątką uroczystego wjazdu Jezusa do Jerozolimy pięć dni przed Jego ukrzyżowaniem. Liturgia Niedzieli Palmowej jest rozpięta między dwoma momentami: radosną procesją z palmami oraz czytaniem - jako Ewangelii – Męki Pańskiej.
Mimo obowiązujących tego dnia czerwonego koloru szat liturgicznych, uroczystość ma radosną wymowę, gdyż rozpoczyna ciąg wydarzeń, przez które dokonało się zbawienie świata. W Polsce Niedziela Palmowa nosiła także nazwę Niedzieli Kwietnej, bo zwykle przypada w czasie gdy pokazują się pierwsze kwiaty. W Niedzielę Palmową po sumie odbywały się w kościołach przedstawienia pasyjne.
W tym roku radosne obchody Niedzieli Palmowej będą miały z konieczności ograniczony wymiar. Wszystko z powodu obostrzeń w gromadzeniu się większej liczby osób zarówno wewnątrz świątyń, jak i w otwartej przestrzeni. Do tych zarządzeń dostosował się także Kościół w Polsce, ale podobnie będzie w tym roku na całym świecie.
Na mocy odpowiednich dekretów Stolicy Apostolskiej polscy biskupi wprowadzili wytyczne zmieniające w tym roku liturgiczne obchody Wielkiego Tygodnia i Triduum Paschalnego. W przypadku Niedzieli Palmowej, pamiątkę wjazdu Chrystusa do Jerozolimy należy odprawić według trzeciej formy obrzędu (wejście zwykłe). Wszystkie obrzędy mają się odbyć wewnątrz budynku.
Przy założeniu wynikającym z zarządzenia, że w świątyni podczas liturgii może jednocześnie przebywać do 5 osób (oraz dwie sprawujące liturgię), wszystkie uroczystości w parafiach będą odbywały się przy bardzo ograniczonym udziale wiernych albo bez ich udziału.
Proboszczowie powinni natomiast poinformować parafian dostępnymi środkami przekazu o godzinach Mszy św. i nabożeństw i w miarę możliwości zapewnić transmisję internetową, zapraszając do duchowego współuczestniczenia w liturgiach.
REKLAMA
Każda z polskich diecezji przeprowadzi tego dnia liczne transmisje Mszy świętych na swoich stronach internetowych lub kierując do połączeń w mediach społecznościowych. Przykładem bardzo bogata ""ramówka"" celebracji dostępna na stronie archidiecezji warszawskiej - https://archwwa.pl/aktualnosci/niedziela-palmowa-z-parafii-transmisje-mszy-swietych-5-kwietnia/
Transmisje dostępne będą także w mediach tradycyjnych, w tym ogólnopolskich i lokalnych rozgłośniach radiowych i telewizyjnych.
Diecezjalne ŚDM
Ponadto w Niedzielę Palmową, od 1986 r. zgodnie z decyzją papieża Jana Pawła II, odbywają się w Kościele na całym świecie diecezjalne obchody Światowych Dni Młodzieży. Tegoroczne obchody, z powodu pandemii koronawirusa, zostały w wielu diecezjach świata przełożone lub odwołane. Decyzje w tej sprawie musieli podjąć także diecezjalni duszpasterze młodzieży w polskich diecezjach.
Jak wyjaśnia dyrektor Krajowego Biura Organizacyjnego ŚDM ks. Emil Parafiniuk, część diecezji zdecydowała się przenieść obchody w przestrzeń wirtualną, niektóre przełożyły datę na późniejsze miesiące tego roku, w oczekiwaniu zakończenie zagrożenia epidemiologicznego. Nie jest zatem tak, że diecezjalne ŚDM nie odbędą się w ogóle, a wręcz wielu duszpasterzy, przy wsparciu samej młodzieży, wykazuje wielką kreatywność przy dostosowaniu tegorocznego wydarzenia do wymogów związanych z respektowaniem zarządzeń państwowych.
Część biskupów będzie w Niedzielę Palmową sprawować w intencji młodzieży Msze św. transmitowane online. - Będą organizowane spotkania wirtualne, łącznie z grupami dzielenia. Jedna z diecezji przygotowała też na piątek przed Niedzielą Palmową Drogę Krzyżową z rozważaniami w oparciu o papieskie orędzie na 35. ŚDM. Także w piątek zostanie opublikowana Droga Krzyżowa autorstwa bp. Marka Solarczyka, także inspirowana tym orędziem – wylicza ks. Parafiniuk.
REKLAMA
Inicjatywy młodzieżowe - #palmowachallenge i #pasja2020
Duszpasterstwo młodzieży diecezji bielsko-żywieckiej zachęca np. młodych ludzi, by w Niedzielę Palmową razem z bp. Romanem Pindlem spotkali się wirtualnie na wspólnej Koronce do Bożego Miłosierdzia. „Mimo że nie możemy być fizycznie razem w naszych wspólnotach parafialnych, ale również i w naszej diecezji, chcemy jednak wspólnie przeżyć ten święty czas Niedzieli Palmowej i Wielkiego Tygodnia” – zaapelowali duszpasterze młodzieży.
Aby uczestniczyć w wydarzeniu należy przesłać swoje zdjęcia profilowe na adres mailowy: pasja2020bz@gmail.com. Z nadesłanych fotografii powstanie kolaż, na tle którego w Niedzielę Palmową, 5 kwietnia o 15.00, bp Roman Pindel poprowadzi Koronkę do Bożego Miłosierdzia. Nabożeństwo będzie transmitowane na żywo na diecezjalnym profilu na Facebooku, YouTube i Twitterze.
Katowickie Duszpasterstwo Młodych oraz Duszpasterstwo Akademickie prowadzi akcję, która ma być przygotowaniem do nadchodzącej Niedzieli Palmowej. Do wykonywania konkretnych zadań zapraszają codziennie znane osoby, na przykład Maciej Musiał czy Halina Mlynkova.
Codziennie w mediach społecznościowych Duszpasterstwa Młodzieży i Duszpasterstwa Akademickiego ukazują się fragmenty orędzia papieża na tegoroczny Światowy Dzień Młodzieży. Poza tym dodawane są filmiki z zachętą do czynienia dobra, które kierują do młodych znane osoby.
Aby poznać zadania na kolejne dni trzeba wejść na stronę www.facebook.com/mlodzidlamlodych lub www.facebook.com/DAcentrum. Codziennie uczestnicy wezwani są do odmówienia modlitwy „Ojcze nasz” w intencji chorych na COVID-19.
Za kreatywne rozwiązanie kolejnych prób przewidziano nagrody. Akcję zwieńczy Msza św. w katowickiej katedrze w Niedzielę Palmową o godz. 12:00, w której będzie można uczestniczyć przez transmisję internetową. Szczegółowe informacje o inicjatywie #palmowachallenge dostępne są na stronie www.mlodzidlamlodych.pl.
REKLAMA
Archidiecezja wrocławska zaprasza z kolei na Niedzielę Młodych online na godz. 16.00 w formie spotkania opartego o czytanie z Ewangelii o wskrzeszeniu młodzieńca (Łk 7, 11-17). Można też wykorzystać do inspiracji Orędzie papieża Franciszka na XXXV Światowy Dzień Młodzieży 2020.
""Zaproś do spotkania znajomych – spotkajcie się on-line (grupa do 6 osób). (...) Jesteśmy za siebie wzajemnie odpowiedzialni. Jeżeli nie chcemy się wypowiadać, możemy tylko słuchać, ale to co powiesz, może być bardzo ważne dla innych. Warto przełamać opory, podzielić się swoimi przemyśleniami"" - zachęcają młodzi z archidiecezji wrocławskiej. Więcej szczegółów na profilu FB Diecezjalnego Duszpasterstwa Młodzieży Wrocław. Wirtualnemu wydarzeniu towarzyszy hasztag ""mimoDrzwiZamknietych.
Bez konkursów palm wielkanocnych
Z powodu ogólnokrajowych obostrzeń nie odbędą się m.in. tak bardzo kojarzące się z Niedzielą Palmową dwa najsłynniejsze konkursy palm wielkanocnych - w Lipnicy Murowanej na Podkarpaciu i w Łysem na Kurpiowszczyźnie.
Odwołany został LI Konkurs ""Palma Kurpiowska"" oraz imprezy towarzyszące obchodom Niedzieli Palmowej w miejscowości Łyse - poinformował wójt Gminy Łyse Grzegorz Fabiszewski.
Niedziela Palmowa zawsze pełniła ważną funkcję w kulturze miejscowej społeczności. Jest przejawem piękna i najwyższych wartości dawnego zwyczaju, miłości do życia, odrodzenia, więzi współczesności z przeszłością. Tego dnia miejscowość staje się jedną z najbarwniejszych w całej Polsce i przyciąga rzesze turystów.
Konkurs w Niedzielę Palmową przetrwał ponad 50 lat nie tylko dzięki przywiązaniu mieszkańców parafii Łyse i Lipniki do tradycji, ale także dzięki wysiłkom organizatorów - instytucji i osób fizycznych. Organizatorem pierwszego konkursu było Muzeum w Łomży i Szkoła Podstawowa w Łysych. Ogromną rolę odegrał w pierwszych latach proboszcz parafii Łyse - niezapomniany ks. Adolf Pogorzelski, a w parafii Lipniki - ks. Aleksander Urynowicz i Państwo Karaszewscy z Kurpiowskiego Towarzystwa Społeczno-Kulturalnego w Łysych.
REKLAMA
Z kolei konkurs w Lipnicy Murowanej sięga 1958 r., gdy tamtejszy poeta Józef Piotrowski ogłosił I Konkurs Palm na Niedzielę Palmową. Zainteresowanie było bardzo duże wśród mieszkańców, czego dowodem była niezliczona liczba palm. Wydarzeniu towarzyszą zwykle występy zespołów regionalnych, barwny jarmark wielkanocny, warsztaty wykonywania palm oraz indywidualne zwiedzanie zabytków. Z małej imprezy lokalnej konkurs przekształcił się w wydarzenie ogólnopolskie. O podtrzymywanie tradycji dba lokalny samorząd i parafia.
""Niestety nie ma takiej możliwości, aby konkurs mógł się odbyć biorąc pod uwagę obostrzenia. Już po wprowadzeniu stanu zagrożenia epidemicznego została podjęta decyzja o jego odwołaniu. To trudna i przykra decyzja, ale w kontekście tego co się dzieje, nie można było podjąć innej"" - poinformował KAI Tomasz Gromala, wójt Gminy Lipnica Murowana.
Warszawa","oprac. lk
/Warszawa (KAI)",,Niedziela Palmowa,https://www.niedziela.pl/artykul/51268/Niedziela-Palmowa---bez-procesji-udzialu
Szczegółowe wskazania na Wielki Tydzień 2020 dla duchowieństwa i wiernych diecezji świdnickiej,"Wielki Tydzień to szczególny czas dla nas, chrześcijan.","Wskazania Administratora Apostolskiego Diecezji Świdnickiej dla duchowieństwa i wiernych Diecezji Świdnickiej odnośnie do czynności liturgicznych i duszpasterskich w dniach epidemii na Wielki Tydzień 2020 Świdnica, dnia 3 kwietnia 2020 r.
I. Przypomnienie obowiązujących wskazań
W mocy pozostają wszystkie zarządzenia poprzedniego Dekretu z dn. 26 marca br., gdy idzie o ogólne normy dyscypliny sakramentów, chyba że wyraźnie zaznaczono co innego.
II. Zalecenia uzupełniające poprzednie wskazania
Msze dla zamawiających intencje
W trwającym okresie ograniczeń związanych z epidemią, jeśli wcześniej przewidziano Mszę św. koncelebrowaną w kilku intencjach, można dla dobra wiernych zamawiających Mszę rozdzielić te intencje i sprawować je w obecności ofiarodawców w ustalonych z nimi porach. Dotyczy to Mszy Wielkiego Tygodnia do Wielkiej Środy włącznie, a także Mszy Okresu Wielkanocnego od Niedzieli Zmartwychwstania.
Prostota celebracji
W celebracjach z małą ilością wiernych często sam kapłan jest jedyną osobą zdolną prowadzić śpiew. Dlatego w tych momentach liturgii, kiedy byłoby to dla niego utrudnieniem, należy raczej zachować milczenie (np. w czasie przygotowania darów lub rozdawania Komunii św.), zgodnie z zasadą, że lepiej jest całkiem opuścić śpiew, niż wykonać go niewłaściwie. Zamiast śpiewu na Komunię można odczytać antyfonę z Mszału.
Wymogi szczególnej ostrożności sanitarnej
Ze względu na restrykcje sanitarne zalecam, aby wszelkie pocałunki liturgiczne opuścić zastępując je gestem skłonu: ucałowanie ołtarza, księgi, a także wszystkie pocałunki liturgiczne w starszej formie rytu rzymskiego. Nie dotyczy to ucałowania Krzyża w Wielki Piątek przez celebransa, którego można dokonać, pod warunkiem zadbania o bezpieczeństwo sanitarne w tej kwestii (jak wykluczenie dotykania rękami przez inne osoby).
Z tego samego względu zalecam, aby powstrzymać się w tym czasie zaostrzonych rygorów od wykonywania ręką znaku krzyża na ustach podczas przygotowania do słuchania Ewangelii.
REKLAMA
Podobnie usilnie proszę, aby w tym czasie zawsze przed samym rozpoczęciem rozdawania Komunii św. i po zakończeniu rozdawania Komunii szafarze dokładnie obmyli ręce dla bezpieczeństwa swojego i obecnych, a także dla zbudowania wiernych swoim przykładem.
Dopóki zgodnie z wytycznymi władz cywilnych twa zakaz indywidualnego przemieszczania się osób niepełnoletnich, zarządzam, że osoby małoletnie mogą brać udział w asyście tylko w obecności przynajmniej jednego z rodziców (lub pełnoletniego opiekuna).
Przypominam, że również podczas celebracji należy przestrzegać obowiązujących przepisów co do zachowywania odległości między osobami przebywającymi w tym samym pomieszczeniu (a więc i kościele), dotyczy to także koncelebransów i członków asysty.
Roztropność duszpasterska w publicznych wypowiedziach
Dla zachowania właściwej liczby uczestników liturgii i uszanowania zaleceń służb sanitarnych zlecam Księżom Proboszczom zadanie dopilnowania, aby w czasie nabożeństw żadną miarą nie przekroczyć wskazanych limitów, a tym samym narazić swoje wspólnoty na restrykcje. Zaznaczam, że nie mamy do czynienia z prześladowaniem Kościoła, kiedy to chwalebne jest trwanie przy zgromadzeniach liturgicznych jako świadectwo wiary, ale w sposób oczywisty z odpowiedzialnym współdziałaniem Pasterzy wraz z władzami cywilnymi na rzecz ocalenia jak największej liczby wiernych przed katastrofą epidemii.
III. Msza Krzyżma
Podczas publikacji poprzedniego Dekretu przez przeoczenie znalazł się punkt 33 odnoszącego się do Mszy Krzyżma, informującego o przeniesieniu tej Mszy na czas późniejszy. Msza Krzyżma z poświęceniem olejów odbędzie się w Katedrze Świdnickiej w Wielki Czwartek o godz. 10.00 z udziałem imiennie wyznaczonych kapłanów i wiernych. Obecni kapłani w imieniu całego duchowieństwa odnowią przyrzeczenia kapłańskie. Wszystkich kapłanów i wiernych Diecezjan zapraszam do łączności przez media. Po ustaniu ograniczeń związanych ze zgromadzeniami planowane jest wspólne odnowienie przyrzeczeń kapłańskich.
REKLAMA
Oleje święte będzie można odebrać po zakończeniu pandemii w Katedrze. Do tego czasu należy używać starych olejów, pamiętając, że w razie konieczności każdy kapłan może poświęcić olej chorych, jednak tylko w czasie sprawowania sakramentu (Obrzędy chorych, nr 21b). W szczególnych przypadkach należy kontaktować się z duszpasterstwem katedralnym telefonicznie.
IV. Święte Triduum Paschalne - wskazania ogólne
Kiedy w niniejszym dokumencie mowa o celebracjach Triduum Paschalnego, chodzi o Mszę Wieczerzy Pańskiej, Liturgię Męki Pańskiej i Wigilię Paschalną, a nie o Msze święte sprawowane w dzień w Niedzielę Zmartwychwstania, chyba że wyraźnie zaznaczono inaczej.
Ze względu na całkowicie wyjątkowy charakter corocznych świętych obrzędów, w jednym kościele można sprawować poszczególne celebracje Triduum Paschalnego tylko jeden raz, nawet jeśli posługuje tam więcej kapłanów. Dla wiernych, którzy nie mogą być obecni, zalecam łączenie się drogą transmisji.
Zasadniczo celebracje Triduum Paschalnego należy sprawować w kościele parafialnym, ale jeśli racje duszpasterskie za tym przemawiają, zezwalam na celebrację także w innym kościele lub kaplicy publicznej.
Przypominam, że uczestnictwo w celebracjach Triduum Paschalnego zgodnie z tradycją Kościoła jest świątecznym prawem i przywilejem wiernych, a nie obowiązkiem, a zatem nieobecność na tych celebracjach nie wiąże się z popełnieniem grzechu i nie potrzeba w tej kwestii dyspensy.
Zgodnie z zarządzeniem Kongregacji ds. Kultu Bożego i Dyscypliny Sakramentów z dnia 25 marca 2020 r., „In tempore Covid-19 (II)"" i z Notą wyjaśniającą z 26 marca 2020 r., zezwalam wspólnotom seminaryjnym oraz zakonnym i kapłańskim na celebracje Triduum Paschalnego we własnych kaplicach, z zastrzeżeniem, że nie mogą w nich uczestniczyć osoby z zewnątrz (nie licząc celebransa w żeńskich wspólnotach zakonnych). Jeśli warunki na to pozwalają, a celebrans nie przychodzi z zewnątrz, w tych wspólnotach może odbyć się pełniejsza liturgia, ponieważ obostrzenia co do liczby uczestników, dystansu między osobami i inne nie dotyczą mieszkańców jednego domu.
REKLAMA
Przypominam, że w Wielki Czwartek i Wielki Piątek Komunię św. poza główną celebracją można zanosić jedynie chorym i umierającym, natomiast w Wielką Sobotę wyłącznie umierającym. Od tej zasady Stolica Apostolska nie udzieliła wyjątków.
V. Wielki Czwartek
Wyjątkowo w tym dniu, gdy nie ma możliwości koncelebracji lub występują inne uzasadnione przeszkody, udzielam wszystkim kapłanom prawa do sprawowania Mszy św. bez udziału ludu.
Podczas przygotowania i sprawowania Mszy Wieczerzy Pańskiej należy uwzględnić następujące wskazania:
Zgodnie z przyjętą w tym roku zasadą, nie przygotowuje się ozdobnej kaplicy adoracji, czyli tzw. ""ciemnicy"".
Należy przygotować mniejszą ilość komunikantów do Komunii wiernych niż zwykle, ale w takiej ilości, aby wystarczyły także na Wielki Piątek, oraz dla chorych i umierających.
Należy przygotować jak zwykle dodatkowo dużą hostię, która po konsekracji będzie wystawiona w monstrancji w Wielki Piątek.
Msza Wieczerzy Pańskiej ma następujący przebieg:
Jeśli na rozpoczęcie liturgii nie śpiewa się pieśni, należy odczytać antyfonę na wejście (s. 126), a po znaku krzyża i akcie pokuty odmawia się hymn ""Chwała"".
W czasie hymnu ""Chwała"" w tym roku można pominąć tradycyjne użycie dzwonków.
Po homilii omija się obrzęd umywania nóg, nie odmawia się Wierzę, ale następuje modlitwa powszechna, w której wypada modlić się szczególnie za świat ogarnięty epidemią.
REKLAMA
Dalej sprawuje się Eucharystię jak zwykle; zalecana jest 1 Modlitwa eucharystyczna z tekstami własnymi (s. 129-130).
Gdy podczas Komunii nie wykonuje się śpiewu, przewodniczący po przyjęciu Komunii, wypowiada słowa antyfony na Komunię (s. 131).
Gdy Msza jest koncelebrowana, spożywanie z kielicha i puryfikację należy pozostawić głównemu celebransowi. Komunia święta powinna przebiegać w ten sposób, że najpierw koncelebransi spożywają Ciało Pańskie przez zanurzenie w Krwi Pańskiej, a dopiero po nich główny celebrans spożywa Krew Pańską z kielicha i puryfikuje naczynia liturgiczne.
REKLAMA
Po obrzędzie Komunii Najświętszy Sakrament (wraz z Hostią konsekrowaną do wystawienia na W. Piątek) przenosi się do tabernakulum.
Po puryfikacji naczyń (która należy do osoby spożywającej z kielicha) odmawia się Modlitwę po Komunii, która kończy liturgię.
Zgodnie z przyjętą w tym roku zasadą, nie udziela się końcowego błogosławieństwa i nie mówi ""Idźcie w pokoju Chrystusa"".
Po oddaniu czci ołtarzowi przez ukłon wypada w postawie klęczącej przed tabernakulum z N. Sakramentem odśpiewać hymn ""Sław języku tajemnicę"" wraz z dwiema ostatnimi zwrotkami (""Przed tak wielkim""), co jest opatrzone łaską odpustu zupełnego w tym dniu.
Należy także przed udaniem się do zakrystii odśpiewać Suplikacje.
Następnie w milczeniu udaje się do zakrystii.
Zgodnie z rubrykami Mszału Rzymskiego po zakończeniu celebracji ołtarz należy obnażyć.
W celu umożliwienia poszczególnym wiernym indywidualnej modlitwy można podtrzymać zwyczaj wieczornej wielkoczwartkowej adoracji Najświętszego Sakramentu w tabernakulum, z zachowaniem obowiązujących limitów.
VI. Wielki Piątek
REKLAMA
Zachęcam, by szczególnie w kapłańskim gronie, celebrować rano Jutrznię z Godziną Czytań, tzw. Ciemną jutrznię. Zapraszam wszystkich kapłanów i wiernych do łączenia się duchowo i przez Internet z Jutrznią pod przewodnictwem biskupa sprawowaną w katedrze o godz. 8.00.
W przygotowaniu Liturgii Męki Pańskiej należy uwzględnić następujące wskazania:
Zachęcam do podtrzymania chwalebnej tradycji urządzania Grobu Pańskiego, jednak można w tym roku zrezygnować z okazałej dekoracji.
Należy bardziej wyeksponować i oświetlić monstrancję niż figurę Chrystusa leżącego w grobie.
Przypominam, że doroczna zbiórka ofiar na Boży Grób w Jerozolimie została przeniesiona na niedzielę 13 września.
Liturgię Męki Pańskiej sprawuje się jak zwykle według schematu podanego w Mszale rzymskim (s. 133-147), uwzględniając następujące rozporządzenia:
Modlitwa powszechna ma być opatrzona specjalnym wezwaniem za udręczonych z powodu epidemii; po wezwaniu 9 należy dołączyć wezwanie wraz z własną modlitwą końcową (podane w załączniku).
Zalecana jest pierwsza forma wniesienia krzyża i odsłonięcie ramion krzyża w prezbiterium.
Podczas adoracji krzyża tylko przewodniczący może dokonać oddania czci przez pocałunek. Pozostali adorują krzyż przez podejście i przyklęknięcie lub skłon, z zachowaniem odpowiedniej odległości między uczestnikami. Należy pouczyć wiernych, by nie całowali krzyża.
Jeśli celebracja jest transmitowana, to z myślą o osobach łączących się z domów, celebrans na zakończenie adoracji podnosi krzyż i tak go trzyma przez pewien czas w milczeniu, aby wierni mogli oddać duchowo cześć krzyżowi.
Podczas obrzędu Komunii przewodniczący liturgii sam spożywa Ciało Pańskie, a pozostałym kapłanom (i diakonowi) udziela przez podanie do ust lub na rękę, uprzednio obmywszy dłonie. Podczas Komunii Świętej, jeśli są osoby mogące śpiewać bez pomocy przewodniczącego, można wykonać odpowiedni krótki śpiew, ponieważ Mszał nie przewiduje antyfony na Komunię (np. ""Witam Cię, witam"").
REKLAMA
Jeśli jest Grób Pański, po rozdzieleniu Komunii i schowaniu naczyń z konsekrowanymi komunikantami do tabernakulum, przenosi się Najświętszy Sakrament w monstrancji do kaplicy Grobu Pańskiego bez uroczystej procesji, a potem odmawia odpowiednią modlitwę i powraca do zakrystii w milczeniu.
Należy pozostawić krzyż i świece w prezbiterium, aby wierni mogli adorować krzyż z właściwej odległości. Zakazuje się adoracji przez ucałowanie i dotykanie.
Jeśli jest kaplica Grobu Pańskiego, zachęcam do adoracji indywidualnej, z zachowaniem obowiązujących przepisów.
VII. Wielka Sobota
Zachęcam, by szczególnie w kapłańskim gronie, celebrować rano Jutrznię z Godziną Czytań, tzw. Ciemną jutrznię. Zapraszam wszystkich kapłanów i wiernych do łączenia się duchowo i przez Internet z Jutrznią pod przewodnictwem biskupa sprawowaną w katedrze o godz. 8.00.
W tym roku nie organizuje się tradycyjnego błogosławieństwa pokarmów w kościołach i w kaplicach oraz innych miejscach. Należy natomiast poinformować wiernych o błogosławieństwie pokarmów w niedzielny poranek, zgodnie z obrzędem załączonym do niniejszego dokumentu.
Zachęcam kapłanów w tym dniu do umożliwienia wiernym adoracji Najświętszego Sakramentu w tzw. Grobie Pańskim, zgodnie z zasadami dotyczącymi limitu osób w kościołach. Tego dnia istotnie Kościół w milczeniu trwa przy Chrystusie leżącym w grobie.
VIII. Wigilia Paschalna
W przygotowaniu Wigilii Paschalnej należy uwzględnić następujące ograniczenia:
Liturgia zaczyna się wewnątrz kościoła.
Nie przygotowuje się ogniska, zamiast niego będzie użyta zwykła świeca (inna od paschału).
REKLAMA
Można pominąć stosowanie kadzidła.
Nie przygotowuje się wody do poświęcenia ani kropidła.
Można pominąć procesję rezurekcyjną.
Liturgię Wigilii Paschalnej sprawuje się według schematu podanego w Mszale rzymskim (s. 150-181), zachowując następujące obrzędy:
Celebrans, koncelebransi i usługujący udają się w procesji do ołtarza (s. 153, nr 13).
Przewodniczący wprowadza do celebracji (s. 151), poświęca ogień (zamiast ogniska stosuje się zwykłą świecę) i przygotowuje paschał (s. 152-153: Chrystus wczoraj i dziś...), a następnie zapala paschał (od świecy) mówiąc głośno: Niech światło Chrystusa chwalebnie zmartwychwstałego ... (s. 153).
Następnie stojąc w miejscu trzykrotnie unosi się paschał za każdym razem śpiewając ""Światło Chrystusa"". Następują kolejne obrzędy zgodnie z Mszałem: śpiew Orędzia wielkanocnego, komentarz (s. 167) i liturgia słowa Bożego; po odczytaniu ostatniego fragmentu Starego Testamentu odmawia się hymn Chwała i tekst kolekty (w czasie Chwała nie trzeba używać dzwonków) oraz kolejne elementy liturgii słowa.
Liturgię chrzcielną rozpoczyna od razu obrzęd odnowienia przyrzeczeń chrzcielnych z zapalonymi świecami (s. 178). Opuszcza się Litanię do Świętych, modlitwę błogosławieństwa wody chrzcielnej, i inne modlitwy oraz pokropienie.
Odmawia się modlitwę powszechną.
Liturgię eucharystyczną sprawuje się jak zwykle.
Gdy Msza jest koncelebrowana, spożywanie z kielicha i puryfikację należy pozostawić głównemu celebransowi. Komunia święta powinna przebiegać w ten sposób, że najpierw koncelebransi spożywają Ciało Pańskie przez zanurzenie w Krwi Pańskiej, a dopiero po nich główny celebrans spożywa Krew Pańską z kielicha i puryfikuje naczynia liturgiczne.
Po Modlitwie po Komunii może odbyć się skromna procesja rezurekcyjna wewnątrz kościoła pod warunkiem przestrzegania przepisów i ograniczeń dotyczących ilości wiernych. W czasie procesji mogą bić dzwony oznajmiające światu Zmartwychwstanie Pańskie i dodające otuchy wiernym pozostającym w domach.
Jeśli nie ma procesji rezurekcyjnej, na zakończenie udziela się błogosławieństwa (można skorzystać z formy uroczystej, s. 384*).
Przed powrotem do zakrystii śpiewa się wielkanocną antyfonę do Najświętszej Maryi Panny, następnie zaleca się dodać Suplikacje.
IX. Niedziela Zmartwychwstania
W Niedzielę Zmartwychwstania Pańskiego przed pierwszą Mszą poranną może odbyć się skromna procesja rezurekcyjna wewnątrz kościoła, z zachowaniem przepisów Mszału i pod warunkiem przestrzegania przepisów i ograniczeń dotyczących ilości wiernych. W czasie procesji mogą bić dzwony oznajmiające światu Zmartwychwstanie Pańskie i dodające otuchy wiernym pozostającym w domach.
Wiernych zachęcam do porannej modlitwy z obrzędem błogosławieństwa pokarmów na stół wielkanocny, zgodnie z wzorem podanym w załączniku.
***
Załączniki:
Wezwanie modlitwy powszechnej w Wielki Piątek (zatwierdzone przez Kongregację ds. Kultu Bożego). pdf
Obrzęd błogosławieństwa pokarmów w poranek wielkanocny. pdf
+ Ignacy Dec, Administrator Apostolski Diecezji Świdnickiej",ks. Mirosław Benedyk,https://www.niedziela.pl/numer/2023/14,bp Ignacy Dec,https://www.niedziela.pl/artykul/51254/Szczegolowe-wskazania-na-Wielki-Tydzien
Kard. Parolin: obecna epidemia woła o międzynarodową solidarność,"O umocnienie międzynarodowej solidarności i, pomimo trwającego kryzysu oraz rosnących obaw, serca szczodre do dzielenia się z potrzebującymi apeluje watykański Sekretarz Stanu.","Wskazuje, że w obecnym czasie próby i cierpienia nie możemy się w sobie zamykać. „Teraz musi wzrosnąć duch solidarności i dzielenia się między poszczególnymi krajami” – mówi w wywiadzie dla Radia Watykańskiego kard. Pietro Parolin.
Watykański odpowiednik premiera przypomina, że w tych dramatycznych chwilach, jakie ludzkość przeżywa z powodu pandemii, Kościół jest u boku potrzebujących na całym świecie, niezależnie na ich religię i status społeczny. Przykładem tego jest postawa Papieża Franciszka, który zintensyfikował swą obecność w mediach, aby nieść pociechę wszystkim. „Obecna epidemia obnażyła naszą kruchość. Boleśnie przypomniała zapomnianą przez wielu prawdę, że to nie my jesteśmy stwórcami, ale istniejemy, ponieważ Ktoś daje nam każdą chwilę życia” – zauważa kard. Parolin. Dodaje, że obecny czas może nam pomóc odkryć to, co w życiu liczy się naprawdę. „Potrzebujemy siebie nawzajem oraz potrzebujemy wspólnoty i społeczności, która pomoże nam zatroszczyć się wzajemnie jeden o drugiego. Głęboko wierzę, że jest to sposobna chwila, by powrócić do Boga całym sercem” - stwierdził watykański Sekretarz Stanu.
W wywiadzie dla papieskiej rozgłośni wyznał, że nie odnotowano nowych przypadków zarażenia koronawirusem w Watykanie. Wciąż jest to siedem osób. „Wszyscy pokonali już fazę krytyczną i ich stan się poprawia” – powiedział kard. Parolin. Dodał, że tak samo jak innych krajach, sytuacja monitorowana jest na bieżąco dzięki zaangażowaniu watykańskich lekarzy i pielęgniarek.
REKLAMA
Hierarcha wyznał, że aspektem epidemii, który osobiście najbardziej go dotyka jest odchodzenie chorych w samotności. Przypomniał, że w chwili gdy przy łóżku chorego nie może być kapłana, każdy ochrzczony może się modlić i nieść pociechę. „Pięknym i ewangelicznym jest wyobrażenie sobie w tym trudnym czasie, że w pewien sposób także ręce lekarzy, pielęgniarek i całego personelu medycznego pocieszają, leczą oraz towarzyszą w ostatnich chwilach życia chorych, stając się rękoma i słowami nas wszystkich, Kościoła, rodziny, która błogosławi, żegna, przebacza i pociesza. To czułość samego Boga, który uzdrawia i daje życie, także życie wieczne” – podkreślił watykański Sekretarz Stanu.
Kard. Parolin wyznał, że epidemia nie zerwała kontaktów Watykanu z lokalnymi Kościołami, gdzie wciąż niesiona jest pomoc. Przypomniał, że szczególny niepokój Stolicy Apostolskiej budzi sytuacja w krajach słabo rozwiniętych, gdzie struktury sanitarne nie będą w stanie zapewnić odpowiedniego leczenia ludności w wypadku większego rozprzestrzenienia się choroby Covid-19. Dyplomata przypomniał, że oprócz obecnej pandemii wiele krajów wciąż doświadcza bolesnych skutków wojen, innych cierpień oraz klęsk.
„Potrzeba naprawdę modlitwy i zaangażowania wszystkich, aby nie zabrakło międzynarodowej solidarności. Mimo kryzysu, mimo naszych lęków, to nie jest chwila, aby zamykać się w sobie. Niestety zdajemy sobie z tego sprawę w tych dniach: problemy i dramaty, które wydawały się nam dalekie od naszego życia, dziś pukają do naszych drzwi. To okazja, aby poczuć się bardziej zjednoczonymi i sprawić, aby wzrósł duch solidarności oraz dzielenia się między poszczególnymi krajami, między narodami, między wszystkim ludźmi na całym świecie”

PODZIEL SIĘ CYTATEM
– podkreślił kard. Parolin. Wskazał, że obecny kryzys spowoduje trudności i głębokie zmiany, dlatego też świat potrzebuje teraz odpowiedzialnych polityków, którzy nie będą kierować się osobistymi, grupowymi, czy narodowymi interesami, ale wartościami wolności, sprawiedliwości i dobra wspólnego.","Beata Zajączkowska
/Vatican News",,Watykan,https://www.niedziela.pl/artykul/51177/Kard-Parolin-obecna-epidemia-wola-o
"Niedziela Palmowa - bez procesji, udziału wiernych i konkursów palm wielkanocnych","W tym roku Niedzieli Palmowej, rozpoczynającej Wielki Tydzień, ze względu na ograniczenia związane z epidemią koronawirusa nie będą towarzyszyć procesje z palmami do kościołów.","Cała liturgia będzie przebiegała w świątyni, praktycznie bez udziału wiernych. Można będzie natomiast śledzić transmisje w mediach tradycyjnych i społecznościowych Zobacz. Odwołane zostały tradycyjne konkursy palm wielkanocnych w Łysem i Lipnicy Murowanej.
W Niedzielę Palmową w Kościele katolickim rozpoczyna się Wielki Tydzień. Liturgia tego dnia jest pamiątką uroczystego wjazdu Jezusa do Jerozolimy pięć dni przed Jego ukrzyżowaniem. Liturgia Niedzieli Palmowej jest rozpięta między dwoma momentami: radosną procesją z palmami oraz czytaniem - jako Ewangelii – Męki Pańskiej.
Mimo obowiązujących tego dnia czerwonego koloru szat liturgicznych, uroczystość ma radosną wymowę, gdyż rozpoczyna ciąg wydarzeń, przez które dokonało się zbawienie świata. W Polsce Niedziela Palmowa nosiła także nazwę Niedzieli Kwietnej, bo zwykle przypada w czasie gdy pokazują się pierwsze kwiaty. W Niedzielę Palmową po sumie odbywały się w kościołach przedstawienia pasyjne.
W tym roku radosne obchody Niedzieli Palmowej będą miały z konieczności ograniczony wymiar. Wszystko z powodu obostrzeń w gromadzeniu się większej liczby osób zarówno wewnątrz świątyń, jak i w otwartej przestrzeni. Do tych zarządzeń dostosował się także Kościół w Polsce, ale podobnie będzie w tym roku na całym świecie.
Na mocy odpowiednich dekretów Stolicy Apostolskiej polscy biskupi wprowadzili wytyczne zmieniające w tym roku liturgiczne obchody Wielkiego Tygodnia i Triduum Paschalnego. W przypadku Niedzieli Palmowej, pamiątkę wjazdu Chrystusa do Jerozolimy należy odprawić według trzeciej formy obrzędu (wejście zwykłe). Wszystkie obrzędy mają się odbyć wewnątrz budynku.
Przy założeniu wynikającym z zarządzenia, że w świątyni podczas liturgii może jednocześnie przebywać do 5 osób (oraz dwie sprawujące liturgię), wszystkie uroczystości w parafiach będą odbywały się przy bardzo ograniczonym udziale wiernych albo bez ich udziału.

PODZIEL SIĘ CYTATEM
REKLAMA
Proboszczowie powinni natomiast poinformować parafian dostępnymi środkami przekazu o godzinach Mszy św. i nabożeństw i w miarę możliwości zapewnić transmisję internetową, zapraszając do duchowego współuczestniczenia w liturgiach.
Każda z polskich diecezji przeprowadzi tego dnia liczne transmisje Mszy świętych na swoich stronach internetowych lub kierując do połączeń w mediach społecznościowych.
Transmisje dostępne będą także w mediach tradycyjnych, w tym ogólnopolskich i lokalnych rozgłośniach radiowych i telewizyjnych.
Diecezjalne ŚDM
Ponadto w Niedzielę Palmową, od 1986 r. zgodnie z decyzją papieża Jana Pawła II, odbywają się w Kościele na całym świecie diecezjalne obchody Światowych Dni Młodzieży. Tegoroczne obchody, z powodu pandemii koronawirusa, zostały w wielu diecezjach świata przełożone lub odwołane. Decyzje w tej sprawie musieli podjąć także diecezjalni duszpasterze młodzieży w polskich diecezjach.
REKLAMA
Jak wyjaśnia dyrektor Krajowego Biura Organizacyjnego ŚDM ks. Emil Parafiniuk, część diecezji zdecydowała się przenieść obchody w przestrzeń wirtualną, niektóre przełożyły datę na późniejsze miesiące tego roku, w oczekiwaniu zakończenie zagrożenia epidemiologicznego. Nie jest zatem tak, że diecezjalne ŚDM nie odbędą się w ogóle, a wręcz wielu duszpasterzy, przy wsparciu samej młodzieży, wykazuje wielką kreatywność przy dostosowaniu tegorocznego wydarzenia do wymogów związanych z respektowaniem zarządzeń państwowych.
Część biskupów będzie w Niedzielę Palmową sprawować w intencji młodzieży Msze św. transmitowane online. - Będą organizowane spotkania wirtualne, łącznie z grupami dzielenia. Jedna z diecezji przygotowała też na piątek przed Niedzielą Palmową Drogę Krzyżową z rozważaniami w oparciu o papieskie orędzie na 35. ŚDM. Także w piątek zostanie opublikowana Droga Krzyżowa autorstwa bp. Marka Solarczyka, także inspirowana tym orędziem – wylicza ks. Parafiniuk.
Inicjatywy młodzieżowe - #palmowachallenge i #pasja2020
Duszpasterstwo młodzieży diecezji bielsko-żywieckiej zachęca np. młodych ludzi, by w Niedzielę Palmową razem z bp. Romanem Pindlem spotkali się wirtualnie na wspólnej Koronce do Bożego Miłosierdzia. „Mimo że nie możemy być fizycznie razem w naszych wspólnotach parafialnych, ale również i w naszej diecezji, chcemy jednak wspólnie przeżyć ten święty czas Niedzieli Palmowej i Wielkiego Tygodnia” – zaapelowali duszpasterze młodzieży.
Aby uczestniczyć w wydarzeniu należy przesłać swoje zdjęcia profilowe na adres mailowy: pasja2020bz@gmail.com. Z nadesłanych fotografii powstanie kolaż, na tle którego w Niedzielę Palmową, 5 kwietnia o 15.00, bp Roman Pindel poprowadzi Koronkę do Bożego Miłosierdzia. Nabożeństwo będzie transmitowane na żywo na diecezjalnym profilu na Facebooku, YouTube i Twitterze.
REKLAMA
Katowickie Duszpasterstwo Młodych oraz Duszpasterstwo Akademickie prowadzi akcję, która ma być przygotowaniem do nadchodzącej Niedzieli Palmowej. Do wykonywania konkretnych zadań zapraszają codziennie znane osoby, na przykład Maciej Musiał czy Halina Mlynkova.
Codziennie w mediach społecznościowych Duszpasterstwa Młodzieży i Duszpasterstwa Akademickiego ukazują się fragmenty orędzia papieża na tegoroczny Światowy Dzień Młodzieży. Poza tym dodawane są filmiki z zachętą do czynienia dobra, które kierują do młodych znane osoby.
Aby poznać zadania na kolejne dni trzeba wejść na stronę www.facebook.com/mlodzidlamlodych lub www.facebook.com/DAcentrum. Codziennie uczestnicy wezwani są do odmówienia modlitwy „Ojcze nasz” w intencji chorych na COVID-19.
Za kreatywne rozwiązanie kolejnych prób przewidziano nagrody. Akcję zwieńczy Msza św. w katowickiej katedrze w Niedzielę Palmową o godz. 12:00, w której będzie można uczestniczyć przez transmisję internetową. Szczegółowe informacje o inicjatywie #palmowachallenge dostępne są na stronie www.mlodzidlamlodych.pl.
Archidiecezja wrocławska zaprasza z kolei na Niedzielę Młodych online na godz. 16.00 w formie spotkania opartego o czytanie z Ewangelii o wskrzeszeniu młodzieńca (Łk 7, 11-17). Można też wykorzystać do inspiracji Orędzie papieża Franciszka na XXXV Światowy Dzień Młodzieży 2020.
""Zaproś do spotkania znajomych – spotkajcie się on-line (grupa do 6 osób). (...) Jesteśmy za siebie wzajemnie odpowiedzialni. Jeżeli nie chcemy się wypowiadać, możemy tylko słuchać, ale to co powiesz, może być bardzo ważne dla innych. Warto przełamać opory, podzielić się swoimi przemyśleniami"" - zachęcają młodzi z archidiecezji wrocławskiej. Więcej szczegółów na profilu FB Diecezjalnego Duszpasterstwa Młodzieży Wrocław. Wirtualnemu wydarzeniu towarzyszy hasztag ""mimoDrzwiZamknietych.
REKLAMA
Bez konkursów palm wielkanocnych
Z powodu ogólnokrajowych obostrzeń nie odbędą się m.in. tak bardzo kojarzące się z Niedzielą Palmową dwa najsłynniejsze konkursy palm wielkanocnych - w Lipnicy Murowanej na Podkarpaciu i w Łysem na Kurpiowszczyźnie.
Odwołany został  Konkurs ""Palma Kurpiowska"" oraz imprezy towarzyszące obchodom Niedzieli Palmowej w miejscowości Łyse - poinformował wójt Gminy Łyse Grzegorz Fabiszewski.
Niedziela Palmowa zawsze pełniła ważną funkcję w kulturze miejscowej społeczności. Jest przejawem piękna i najwyższych wartości dawnego zwyczaju, miłości do życia, odrodzenia, więzi współczesności z przeszłością. Tego dnia miejscowość staje się jedną z najbarwniejszych w całej Polsce i przyciąga rzesze turystów.
Konkurs w Niedzielę Palmową przetrwał ponad 50 lat nie tylko dzięki przywiązaniu mieszkańców parafii Łyse i Lipniki do tradycji, ale także dzięki wysiłkom organizatorów - instytucji i osób fizycznych. Organizatorem pierwszego konkursu było Muzeum w Łomży i Szkoła Podstawowa w Łysych. Ogromną rolę odegrał w pierwszych latach proboszcz parafii Łyse - niezapomniany ks. Adolf Pogorzelski, a w parafii Lipniki - ks. Aleksander Urynowicz i Państwo Karaszewscy z Kurpiowskiego Towarzystwa Społeczno-Kulturalnego w Łysych.
Z kolei konkurs w Lipnicy Murowanej sięga 1958 r., gdy tamtejszy poeta Józef Piotrowski ogłosił I Konkurs Palm na Niedzielę Palmową. Zainteresowanie było bardzo duże wśród mieszkańców, czego dowodem była niezliczona liczba palm. Wydarzeniu towarzyszą zwykle występy zespołów regionalnych, barwny jarmark wielkanocny, warsztaty wykonywania palm oraz indywidualne zwiedzanie zabytków. Z małej imprezy lokalnej konkurs przekształcił się w wydarzenie ogólnopolskie. O podtrzymywanie tradycji dba lokalny samorząd i parafia.
""Niestety nie ma takiej możliwości, aby konkurs mógł się odbyć biorąc pod uwagę obostrzenia. Już po wprowadzeniu stanu zagrożenia epidemicznego została podjęta decyzja o jego odwołaniu. To trudna i przykra decyzja, ale w kontekście tego co się dzieje, nie można było podjąć innej"" - poinformował KAI Tomasz Gromala, wójt Gminy Lipnica Murowana.","oprac. lk
/Warszawa (KAI)",,Niedziela,https://www.niedziela.pl/artykul/51156/Niedziela-Palmowa---bez-procesji-udzialu
Odpusty dla wiernych w sytuacji pandemii,"DEKRET PENITENCJARII APOSTOLSKIEJ ODNOŚNIE PRZYZNANIA SPECJALNYCH ODPUSTÓW DLA WIERNYCH W OBECNEJ SYTUACJI PANDEMII, 20.03.2020 R.","PENITENCJARIA APOSTOLSKA
DEKRET
Wiernym dotkniętym chorobą zakaźną spowodowaną Covid-19, powszechnie znaną jako koronawirus, a także pracownikom służby zdrowia, członkom rodzin i wszystkim tym, którzy w jakimkolwiek charakterze, także poprzez modlitwę, opiekują się nimi, udziela się daru specjalnych odpustów.
„Weselcie się nadzieją! W ucisku bądźcie cierpliwi, w modlitwie – wytrwali” (Rz 12, 12). Słowa napisane przez św. Pawła do Kościoła w Rzymie rozbrzmiewają w całej historii Kościoła i ukierunkowują myśli wiernych w obliczu wszelkich cierpień, chorób i nieszczęść.
Obecna chwila, w której cała ludzkość zagrożona niewidzialną i podstępną chorobą, która od pewnego czasu stała się częścią życia każdego człowieka, naznaczona jest dzień po dniu dręczącymi obawami, nowymi niepewnościami, a przede wszystkim powszechnym cierpieniem fizycznym i moralnym.
Kościół, idąc za przykładem swego Boskiego Mistrza, zawsze troszczył się o chorych. Jak wskazał św. Jan Paweł II, sens ludzkiego cierpienia jest dwojaki: „Jest nadprzyrodzony, ponieważ zakorzenia się w Boskiej tajemnicy Odkupienia świata. Jest równocześnie głęboko ludzki, ponieważ człowiek odnajduje w nim siebie, swoje człowieczeństwo, swoją godność, swoje posłannictwo” (List apostolski Salvifici Doloris, 31).
Również papież Franciszek w tych ostatnich dniach okazał swoją ojcowską bliskość i ponowił swoje zaproszenie do nieustannej modlitwy za chorych na koronawirusa.
Aby wszyscy ci, którzy cierpią z powodu Covid-19, właśnie w tajemnicy tego cierpienia odkryli na nowo „samo odkupieńcze cierpienie Chrystusa” (tamże, 30), Penitencjaria Apostolska, ex auctoritate Summi Pontificis, ufając słowu Chrystusa Pana i uznając w duchu wiary, że obecną epidemię należy przeżywać w duchu osobistego nawrócenia, udziela daru odpustów zgodnie z następującym zarządzeniem.
REKLAMA
Udziela się odpustu zupełnego wiernym cierpiącym na koronawirusa, którzy podlegają kwarantannie na polecenie władz sanitarnych w szpitalach lub we własnych domach, jeśli w duchu oderwanym od jakiegokolwiek grzechu, zjednoczą się duchowo poprzez środki masowego przekazu z celebracją Mszy Świętej, odmawianiem Różańca Świętego, pobożnej praktyki Drogi Krzyżowej lub innych form pobożności, a przynajmniej odmówią Wyznanie Wiary, Modlitwę Pańską i pobożne wezwanie do Najświętszej Maryi Panny, ofiarując tę próbę w duchu wiary w Boga i miłości wobec swoich braci i sióstr, z wolą wypełnienia zwykłych warunków (spowiedź sakramentalna, komunia eucharystyczna i modlitwa w intencji Ojca Świętego) tak szybko, jak będzie to możliwe.
Pracownicy służby zdrowia, członkowie rodzin i wszyscy ci, którzy za przykładem Dobrego Samarytanina, narażając się na ryzyko zarażenia, opiekują się chorymi na koronawirusa według słów Boskiego Odkupiciela: „Nikt nie ma większej miłości od tej, gdy ktoś życie swoje oddaje za przyjaciół swoich” (J 15, 13), otrzymają ten sam dar odpustu zupełnego na tych samych warunkach.
Ponadto, Penitencjaria Apostolska udziela odpustu zupełnego na tych samych warunkach z okazji obecnej epidemii światowej nawet tym wiernym, którzy ofiarują nawiedzenie Najświętszego Sakramentu, lub Adorację Eucharystyczną, lub lekturę Pisma Świętego przez co najmniej pół godziny, lub odmówienie różańca świętego, lub pobożne odprawienie Drogi Krzyżowej, lub odmówienie Koronki do Miłosierdzia Bożego, w intencji przebłagania Boga Wszechmogącego o koniec epidemii, ulgę dla tych, którzy cierpią i zbawienie wieczne dla tych, których Pan powołał do siebie.
Kościół modli się za tych, którzy nie mogą przyjąć sakramentu namaszczenia chorych i wiatyków, powierzając Bożemu miłosierdziu wszystkich i każdego z osobna na mocy komunii świętych i udziela wiernym odpustu zupełnego w chwili śmierci, pod warunkiem, że byli należycie dysponowani i zwykle za życia modlili się (w tym przypadku Kościół zastępuje trzy zwyczajowe warunki). W celu uzyskania tego odpustu zaleca się używanie krucyfiksu lub krzyża (por. Enchiridion indulgentiarum, nr 12).
REKLAMA
Niech Najświętsza Maryja Panna, Matka Boga i Kościoła, Uzdrowienie Chorych i Wspomożycielka Wiernych, nasza Orędowniczka, pomoże cierpiącej ludzkości, oddalając od nas zło tej pandemii i wyjednując nam wszelkie dobro niezbędne dla naszego zbawienia i uświęcenia.
Niniejszy dekret jest ważny niezależnie od wszelkich przepisów stanowiących inaczej.
W Rzymie, w siedzibie Penitencjarii Apostolskiej, 19 marca 2020 roku.
Kard. Mauro Piacenza
Penitencjarz Większy
Ks. Prał. Krzysztof Nykiel
Regens","Red.
/Kras.",https://www.niedziela.pl/numer/2021/20,odpust,https://www.niedziela.pl/artykul/51083/Odpusty-dla-wiernych-w-sytuacji-pandemii
Prasa zagraniczna,,"Prosi o jeszcze
Kardynał Konrad Krajewski, jałmużnik papieski, dziękuje wszystkim, którzy angażują się w pomoc najbiedniejszym i bezdomnym, i... prosi o jeszcze. W komunikacie opublikowanym przez Biuro Prasowe Stolicy Apostolskiej przypomina, że w tym wyjątkowym okresie osoby bezdomne doświadczają szczególnych trudności – nie tylko nie mają własnego domu, ale także trudno im prosić o jałmużnę, gdyż ulice są puste. Stąd tym większa wdzięczność dla tych, którzy angażują się, aby im pomóc, oraz dla ofiarowujących produkty żywnościowe, z których można było przygotować paczki z prowiantem.
w.d.
THE TABLET
Święta od epidemii
W czasach pandemii wielu katolików przypomniało sobie albo odkrywa św. Koronę, męczennicę z II wieku.
Po dziś dzień jest ona czczona w niektórych miejscach we Włoszech, Bawarii i Dolnej Austrii. Została zamęczona w wieku 16 lat, bo stała wytrwale za skazanym na śmierć rzymskim żołnierzem Wiktorem. W kalendarzu liturgicznym wspomina się ją 14 maja. Jej relikwie znajdują się w miejscowości Feltre, we włoskiej prowincji Belluno, niedaleko Wenecji. Obok św. Rocha i św. Rozalii jest patronką, która ratuje podczas plag i pandemii oraz uczy trwania w wierze. Zapowiedziano już, że po zakończeniu kryzysu w Akwizgranie zostanie wystawiony relikwiarz św. Korony.",pr,https://www.niedziela.pl/numer/2020/14,,https://www.niedziela.pl/artykul/147688/nd/Prasa-zagraniczna
Drukują przyłbice dla lekarzy,"Wykorzystują własne zasoby do pomocy innym, oddają swój czas, narzędzia i maszyny, aby wspierać placówki medyczne. Poświęcają swoje firmy, żeby walka z koronawirusem przynosiła efekty. Cisi bohaterowie, o których nie wiemy prawie nic. Poznajcie jednego z nich.","Mariusz Matłosz, właściciel firmy 3LIAN z Wrocławia, zaangażowany także z żoną w Domowy Kościół, postanowił wykorzystać ten wolny czas na pomoc innym. - Taki już jestem, że lubię pomagać. Oddaję regularnie krew i miewam różne pomysły charytatywne, które realizuję – mówi o sobie Mariusz. Jego firma zajmuje się sprzedażą filamentu, czyli cienkiego tworzywa (nawijanego na szpulę w formie drutu) używanego do druku 3D. Metoda drukowania przestrzennego zyskuje coraz więcej zastosowania w rożnych dziedzinach naszego życia. Okazuje się też bardzo przydatna w walce z Covid-19.
- Drukuję przyłbice ochronne dla lekarzy. Posiadam 5 specjalistycznych drukarek i nieograniczony praktycznie dostęp do filamentu. Jedną przyłbicę drukuję półtorej godziny. W ciągu trzech godzin jestem w stanie wyprodukować 10 sztuk – mówi Mariusz Matłosz. Po uzyskaniu wydruku należy jeszcze zamontować specjalną szybkę ochronną. Na rynku zaczyna brakować materiału na te szyby, dlatego używa się do tego folii do bindowania.
- Gotowe przyłbice przekazuję do placówek medycznych. Zgłaszają się do mnie szpitale i staram się odpowiedzieć na ich zapotrzebowanie. Moje drukarki 3D pracują prawie bez przerwy – dodaje Mariusz. I zachęca wszystkich posiadaczy takich urządzeń do włączenia się w akcję drukowania. Projekty są ogólnie dostępne w internecie.",Grzegorz Kryszczuk,,Ks. Teodor Sawielewicz,https://www.niedziela.pl/artykul/51010/Drukuja-przylbice-dla-lekarzy
Penitencjaria Apostolska: rozgrzeszenie ogólne tylko w bezpośrednim niebezpieczeństwie śmierci,"Spowiedź indywidualna jest zwyczajowym sposobem sprawowania sakramentu pojednania, podczas gdy rozgrzeszenie ogólne, bez uprzedniej spowiedzi indywidualnej, nie może być udzielone, chyba że istnieje bezpośrednie niebezpieczeństwo śmierci – podkreślono w opublikowanej dziś nocie Penitencjarii Apostolskiej.","Wskazano, że taka sytuacja może mieć miejsce w przypadku, gdy nie ma wystarczająco dużo czasu na wysłuchanie spowiedzi poszczególnych penitentów, lub też występuje poważna konieczność, za rozpatrzenie której odpowiedzialny jest biskup diecezjalny, „biorąc pod uwagę kryteria uzgodnione z innymi członkami Konferencji Episkopatu i przy konieczności, aby rozgrzeszenie było ważne, votum sacramenti ze strony indywidualnego penitenta, to znaczy postanowienie wyznania we właściwym czasie grzechów ciężkich, których w tym czasie nie można było wyznać”.","BP KEP
/Warszawa (KAI)",,Watykan,https://www.niedziela.pl/artykul/50609/Penitencjaria-Apostolska-rozgrzeszenie
Stolica Apostolska udziela odpustu specjalnego wiernym dotkniętym pandemią koronawirusa,"Penitencjaria Apostolska udzieliła odpustu specjalnego wiernym dotkniętym chorobą zakaźną spowodowaną koronawirusem, a także pracownikom służby zdrowia, członkom rodzin i wszystkim tym, którzy opiekują się osobami zakażonymi.","W Dekrecie Penitencjarii Apostolskiej czytamy, że odpustu specjalnego udziela się wiernym cierpiącym na koronawirusa, którzy podlegają kwarantannie na polecenie władz sanitarnych w szpitalach lub we własnych domach. Warunkiem uzyskania takiego odpustu jest brak przywiązania do grzechu oraz duchowa łączność poprzez środki masowego przekazu z celebracją Mszy Świętej, odmawianiem Różańca Świętego, pobożną praktyką Drogi Krzyżowej lub innymi formami pobożności. A także wtedy gdy wierni przynajmniej odmówią Wyznanie Wiary, Modlitwę Pańską i pobożne wezwanie do Najświętszej Maryi Panny, „ofiarując tę próbę w duchu wiary w Boga i miłości wobec swoich braci i sióstr, z wolą wypełnienia zwykłych warunków (spowiedź sakramentalna, komunia eucharystyczna i modlitwa w intencji Ojca Świętego) tak szybko, jak będzie to możliwe”.
Odpust zupełny na tych samych warunkach mogą uzyskać również pracownicy służby zdrowia, członkowie rodzin i wszyscy, którzy, narażając się na ryzyko zarażenia, opiekują się chorymi na koronawirusa.
Ponadto odpust zupełny mogą uzyskać także wierni, „którzy ofiarują nawiedzenie Najświętszego Sakramentu, lub Adorację Eucharystyczną, lub lekturę Pisma Świętego przez co najmniej pół godziny, lub odmówienie różańca świętego, lub pobożne odprawienie Drogi Krzyżowej, lub odmówienie Koronki do Miłosierdzia Bożego, w intencji przebłagania Boga Wszechmogącego o koniec epidemii, ulgę dla tych, którzy cierpią i zbawienie wieczne dla tych, których Pan powołał do siebie”.
Tym, którzy nie mogą przyjąć sakramentu namaszczenia chorych i wiatyków, zostaje udzielony „odpust zupełny w chwili śmierci, pod warunkiem, że byli należycie dysponowani i zwykle za życia modlili się”. W celu uzyskania tego odpustu Penitencjaria Apostolska zaleca używanie krzyża.
Publikujemy pełną treść dekretu:

PODZIEL SIĘ CYTATEM
Dekret Penitencjarii Apostolskiej odnośnie przyznania specjalnych odpustów dla wiernych w obecnej sytuacji pandemii, 20.03.2020 R.
REKLAMA
PENITENCJARIA APOSTOLSKA DEKRET

PODZIEL SIĘ CYTATEM
Wiernym dotkniętym chorobą zakaźną spowodowaną Covid-19, powszechnie znaną jako koronawirus, a także pracownikom służby zdrowia, członkom rodzin i wszystkim tym, którzy w jakimkolwiek charakterze, także poprzez modlitwę, opiekują się nimi, udziela się daru specjalnych odpustów.
„Weselcie się nadzieją! W ucisku bądźcie cierpliwi, w modlitwie – wytrwali” (Rz 12, 12). Słowa napisane przez św. Pawła do Kościoła w Rzymie rozbrzmiewają w całej historii Kościoła i ukierunkowują myśli wiernych w obliczu wszelkich cierpień, chorób i nieszczęść.
Obecna chwila, w której cała ludzkość zagrożona niewidzialną i podstępną chorobą, która od pewnego czasu stała się częścią życia każdego człowieka, naznaczona jest dzień po dniu dręczącymi obawami, nowymi niepewnościami, a przede wszystkim powszechnym cierpieniem fizycznym i moralnym.
Kościół, idąc za przykładem swego Boskiego Mistrza, zawsze troszczył się o chorych. Jak wskazał św. Jan Paweł II, sens ludzkiego cierpienia jest dwojaki: „Jest nadprzyrodzony, ponieważ zakorzenia się w Boskiej tajemnicy Odkupienia świata. Jest równocześnie głęboko ludzki, ponieważ człowiek odnajduje w nim siebie, swoje człowieczeństwo, swoją godność, swoje posłannictwo”(List apostolski Salvifici Doloris, 31).
Również papież Franciszek w tych ostatnich dniach okazał swoją ojcowską bliskość i ponowił swoje zaproszenie do nieustannej modlitwy za chorych na koronawirusa.
Aby wszyscy ci, którzy cierpią z powodu Covid-19, właśnie w tajemnicy tego cierpienia odkryli na nowo „samo odkupieńcze cierpienie Chrystusa” (tamże, 30), Penitencjaria Apostolska, ex auctoritate Summi Pontificis, ufając słowu Chrystusa Pana i uznając w duchu wiary, że obecną epidemię należy przeżywać w duchu osobistego nawrócenia, udziela daru odpustów zgodnie z następującym zarządzeniem.
REKLAMA
Udziela się odpustu zupełnego wiernym cierpiącym na koronawirusa, którzy podlegają kwarantannie na polecenie władz sanitarnych w szpitalach lub we własnych domach, jeśli w duchu oderwanym od jakiegokolwiek grzechu, zjednoczą się duchowo poprzez środki masowego przekazu z celebracją Mszy Świętej, odmawianiem Różańca Świętego, pobożnej praktyki Drogi Krzyżowej lub innych form pobożności, a przynajmniej odmówią Wyznanie Wiary, Modlitwę Pańską i pobożne wezwanie do Najświętszej Maryi Panny, ofiarując tę próbę w duchu wiary w Boga i miłości wobec swoich braci i sióstr, z wolą wypełnienia zwykłych warunków (spowiedź sakramentalna, komunia eucharystyczna i modlitwa w intencji Ojca Świętego) tak szybko, jak będzie to możliwe.
Pracownicy służby zdrowia, członkowie rodzin i wszyscy ci, którzy za przykładem Dobrego Samarytanina, narażając się na ryzyko zarażenia, opiekują się chorymi na koronawirusa według słów Boskiego Odkupiciela: „Nikt nie ma większej miłości od tej, gdy ktoś życie swoje oddaje za przyjaciół swoich” (J 15, 13), otrzymają ten sam dar odpustu zupełnego na tych samych warunkach.
Ponadto, Penitencjaria Apostolska udziela odpustu zupełnego na tych samych warunkach z okazji obecnej epidemii światowej nawet tym wiernym, którzy ofiarują nawiedzenie Najświętszego Sakramentu, lub Adorację Eucharystyczną, lub lekturę Pisma Świętego przez co najmniej pół godziny, lub odmówienie różańca świętego, lub pobożne odprawienie Drogi Krzyżowej, lub odmówienie Koronki do Miłosierdzia Bożego, w intencji przebłagania Boga Wszechmogącego o koniec epidemii, ulgę dla tych, którzy cierpią i zbawienie wieczne dla tych, których Pan powołał do siebie.
Kościół modli się za tych, którzy nie mogą przyjąć sakramentu namaszczenia chorych i wiatyków, powierzając Bożemu miłosierdziu wszystkich i każdego z osobna na mocy komunii świętych i udziela wiernym odpustu zupełnego w chwili śmierci, pod warunkiem, że byli należycie dysponowani i zwykle za życia modlili się (w tym przypadku Kościół zastępuje trzy zwyczajowe warunki).W celu uzyskania tego odpustu zaleca się używanie krucyfiksu lub krzyża (por. Enchiridion indulgentiarum, nr 12).
REKLAMA
Niech Najświętsza Maryja Panna, Matka Boga i Kościoła, Uzdrowienie Chorych i Wspomożycielka Wiernych, nasza Orędowniczka, pomoże cierpiącej ludzkości, oddalając od nas zło tej pandemii i wyjednując nam wszelkie dobro niezbędne dla naszego zbawienia i uświęcenia.
Niniejszy dekret jest ważny niezależnie od wszelkich przepisów stanowiących inaczej.
W Rzymie, w siedzibie Penitencjarii Apostolskiej, 19 marca 2020 roku.
Kard. Mauro Piacenza, Penitencjarz Większy","Ks. Prał. Krzysztof Nykiel
/BP KEP",,koronawirus,https://www.niedziela.pl/artykul/50605/Stolica-Apostolska-udziela-odpustu
"Kard. Krajewski: ta sytuacja, która nas przerasta, powinna sprawić, że zanurzymy się w Bogu","Cała ta sytuacja, która nas przerasta, powinna nas zmienić, to my powinniśmy stać się sprawiedliwi, zanurzeni w Bogu, ufający Jemu a nie sobie - mówił kard. Krajewski w homilii podczas Mszy św. przy grobie św. Jana Pawła II w Bazylice Watykańskiej.","- Całe życie św. Józefa można zamknąć w jednym równoważniku zdania: cały sprawiedliwy. Święty w naszym dzisiejszym pojęciu, to dokładnie: sprawiedliwy w Starym Testamencie. To człowiek, który słucha Bożego Słowa, który postępuje tak, jak Bóg chce – mówił kard. Krajewski nawiązując do obchodzonej dziś uroczystości św. Józefa. Podkreślał też, że św. Józef dzielił strapienia i wyzwania wielu ludzi.
- Józefa przerastały wszystkie problemy życiowe. Najpierw Bóg każe mu wziąć kobietę z dzieckiem pod swój dach, bo inaczej zostanie ukamienowana. Potem jest emigrantem uciekinierem, repatriantem, bo trzeba wrócić z powrotem. Kiedy gubi się Jezus, słyszy od Niego: mam być w sprawach Ojca. Więc kto jest Ojcem? Albo słyszy od Niego: moją najbliższą rodziną są ci, którzy słuchają Słowa Bożego. To wszystko go przerastało, ale on słucha Boga, nie słucha siebie. Jest sprawiedliwy, chodzi drogą Boga i dlatego zdarzają się cuda w jego życiu – podkreślał papieski jałmużnik – On przede wszystkim staje się znakiem obecności Boga w rodzinie. Mimo, że Jezus jest Bogiem i Człowiekiem, to on staje się Sakramentem obecności Boga. To on tworzy, dziś możemy powiedzieć: Kościół Domowy.
Mówiąc o postawie św. Józefa, kard. Krajewski nawiązał też do trwającej pandemii koronawirusa. - Modlimy się, żeby Bóg odwrócił to wszystko, co dzieje się na świecie, jesteśmy przerażeni. Ojciec Święty chodzi od kościoła do kościoła i błaga, by Bóg wspomógł nas, by zatrzymał tę okropną zarazę. Arcybiskup Mediolanu wchodzi na dach jednej z najpiękniejszych katedr na świecie i zwraca się do Maryi, by ochroniła nas swoim płaszczem. I tak każdy z nas powinien czynić. Ale ta cała sytuacja, która nas przerasta, powinna nas zmienić, to my powinniśmy stać się sprawiedliwi, zanurzeni w Bogu, ufający Jemu a nie sobie – zachęcał. Podkreślił też, że zachowania i troska o drugiego człowieka, spowodowane ryzykiem zakażenia, są codziennym świadectwem miłości bliźniego.
REKLAMA
- Już zaczynamy realizować Przykazanie Miłości w sposób piękny. Bardziej myślę o drugim, niż o sobie: nie wychodząc z domu, przyjmując Komunię św. na rękę, nie uczestnicząc w wielkich zgromadzeniach. Szanuję drugiego człowieka tak, jak siebie samego, bo życie jest mi drogie. Ale na pierwszym miejscu musi być Bóg: będę miłował Boga z całego swego serca, całą swoją duszą – tego Józef uczył Jezusa, uczył Go: Shema Israel – a bliźniego swego, jak siebie samego – przypominał.
Kardynał zachęcił wiernych i modlił się o to, aby przeżywać własne życie tak, by po śmierci być zapamiętanym jako człowiek sprawiedliwy, podobający się Bogu, chodzący Jego drogami, całkowicie oddany Bogu, którego mottem życia były słowa: „Jezu ufam Tobie”.
- Pomyślmy przez chwilę, w takiej sytuacji naszego sumienia i serca, w jakiej znajdujemy się dzisiaj, przebiegnijmy myślą swoje życie. Ci którzy mnie znają, co by dziś napisali po śmierci na moim pomniku? – zapytał na koniec. W uroczystość św. Józefa w cotygodniowej Eucharystii w kaplicy św. Sebastiana w Bazylice Watykańskiej przy grobie św. Jana Pawła II uczestniczyło kilkanaście osób, głównie siostry zakonne mieszkające na terenie Watykanu i w pobliżu. Bazylika, podobnie, jak Plac św. Piotra, pozostaje zamknięta dla turystów ze względu na zagrożenie koronawirusem COVID-19.","azr (KAI)
/Watykan",,kard. Krajewski,https://www.niedziela.pl/artykul/50490/Kard-Krajewski-ta-sytuacja-ktora-nas
Z Jasnej Góry,"Ma 23 lata i udowadnia, że wszystko ma w Bogu. W ciągu 221 dni pokonał 5600 km. Przebył drogę prowadzącą przez 10 państw z różańcem w ręku, gitarą w plecaku, bez pieniędzy, aby w intencji pokoju dotrzeć do Fatimy.","Modlitwa suplikacji o oddalenie epidemii
Jasna Góra włączyła się w ogólnokościelną modlitwę o ustanie rozprzestrzeniania się koronawirusa. Od 10 marca br. podczas każdej wieczornej modlitwy Apelu Jasnogórskiego śpiewane są suplikacje – szczególna modlitwa błagalna – o oddalenie epidemii COVID-19. – W obliczu niebezpieczeństwa, świadomi naszej bezsilności, przychodzimy przed Ołtarz Narodu Polskiego. Stając u stóp Jasnogórskiej Bogarodzicy, Królowej Polski i świata całego, w łączności z wieloma sanktuariami świata, wiernymi zgromadzonymi w świątyniach i łączących się z nami za pośrednictwem mediów, prosimy o zachowanie od epidemii słowami suplikacji – powiedział w czasie Apelu Jasnogórskiego 10 marca o. Waldemar Pastusiak, kustosz Jasnej Góry.
Paulini zachęcają do łączenia się z Jasną Górą on-line. Apel Jasnogórski o godz. 21 jest transmitowany przez różne środki przekazu, przede wszystkim przez Telewizję Trwam, co daje szansę na duchową łączność z sanktuarium milionom wiernych. – Chcemy, by Jasna Góra była miejscem dającym nadzieję – podkreśla przeor Jasnej Góry o. Marian Waligóra. – Prosimy wszystkich wiernych o włączanie się we wspólną modlitwę w godzinie Apelu przez dostępne środki przekazu – zachęca o. Pastusiak.
Na Jasnej Górze Msze św., nabożeństwa, a także sakrament pokuty i pojednania sprawowane są według stałego rytmu. Ustał jednak przyjazd zorganizowanych grup pielgrzymkowych. W łączności z Kościołem powszechnym, z uwzględnieniem komunikatu Rady Stałej Konferencji Episkopatu Polski, jasnogórskie sanktuarium pozostaje otwarte, a paulini służą wiernym. – Pojedyncze osoby, oczywiście, przybywają na modlitwę – mówi o. Marian Waligóra, przeor Jasnej Góry w wywiadzie dla Niedziela TV. – Kościół, klasztor nie są zamknięte, a więc na modlitwę można przyjść. Na ten moment sprawujemy sakramenty, Msze św. w Kaplicy Matki Bożej i w innych miejscach na Jasnej Górze sprawowane są zgodnie z harmonogramem, również sakrament pokuty. Oczywiście, zastosujemy się do wszystkich zarządzeń władz administracyjnych. Ta sytuacja zmienia się dynamicznie, więc pewnie będą się pojawiać nowe wytyczne, które będą nas obowiązywać. Jednocześnie wprowadzone zostały pewne prewencyjne środki ostrożności.
REKLAMA
– Mając na uwadze zagrożenie zdrowia, wprowadzamy na Jasnej Górze prewencyjne środki ostrożności: znak pokoju przez skinienie głowy, opróżnienie wszystkich kropielnic z wody święconej, folie na kratach konfesjonałów, środki dezynfekujące dla księży, możliwość przyjęcia Komunii św. na rękę, jak również niecałowanie krzyża, który tradycyjnie w Wielkim Poście całujemy, w sposób szczególny pragnąc go uszanować; teraz nasz szacunek oddajemy krzyżowi przez skinięcie głowy – tak, aby unikać zakażenia – mówi o. Pastusiak. Zamknięto dla zwiedzających muzea jasnogórskie. Odwołane zostały najbliższe pielgrzymki grup zorganizowanych.
Paulini zachęcają wiernych do duchowej łączności z sanktuarium oraz korzystania z transmisji internetowej na kanale YouTube, za pośrednictwem Radia Jasna Góra oraz jasnogórskich stron internetowych: www.jasnagora.pl oraz www.jasnagora.com .
– Jako sanktuarium Matki Bożej jesteśmy miejscem modlitwy, miejscem, do którego przychodzimy, by w dłonie Maryi powierzać nasz los, zwłaszcza w trudnych sytuacjach. Jako ludzie wierzący szukamy u Maryi wsparcia. Ona tyle razy w życiu naszego narodu, w życiu Kościoła okazała się pomocą i obroną... – mówi ojciec przeor. – Ufamy, że Bóg wysłucha naszej modlitwy. Przede wszystkim modlimy się za siebie nawzajem, żeby w tej trudnej sytuacji nie poddać się panice, ale z ufnością patrzeć w przyszłość i Bogu zawierzyć nasz los. Modlimy się też o nadzieję dla całego świata – podkreśla przeor Jasnej Góry.
Modlitwa na Jasnej Górze o zatrzymanie epidemii koronawirusa:
REKLAMA
godz. 20.00
Codzienna, specjalna Msza św. w Kaplicy Matki Bożej transmisje:
TVP 3 pasmo ogólnopolskie
kanał YouTube Jasnej Góry
strona internetowa www.jasnagora.pl
strona internetowa www. episkopat.pl
godz. 13.30
Codzienna Msza św. z Kaplicy Matki Bożej, transmitowana przez Telewizję Trwam","Rubrykę przygotował o. Stanisław Tomoń, paulin",https://www.niedziela.pl/numer/2020/12,Jasna Góra,https://www.niedziela.pl/artykul/147488/nd/Z-Jasnej-Gory
Kościół na świecie wobec pandemii koronawirusa,"W prawie wszystkich krajach europejskich i wielu na świecie Kościoły lokalne przyjęły surowe wytyczne w sprawie kryzysu związanego z pandemią koronawirusa. Aby maksymalnie ograniczyć rozprzestrzenianie się wirusa, w większości z nich kościoły są otwarte dla wiernych, ale nie odprawia się w nich Mszy św. i innych nabożeństw, bądź też liczbę wiernych na mszy ogranicza się do kilkudziesięciu osób. Wytyczne dotyczą nie tylko świątyń chrześcijańskich, ale także innych religii, m.in. meczetów i synagog.","Kościół katolicki prawie we wszystkich krajach podjął specjalne środki przeciwko koronawirusowi. W diecezjach biskupi udzielają dyspensy od obowiązku uczestnictwa w niedzielnej Mszy św. Zaleca się m.in. przyjmowanie Komunii św. na rękę, przekazywanie znaku pokoju przez skinienie głowy bez podawania ręki, a także opróżnianie z wody święconej kropielnic przy wejściach do kościołów.
Wszystkie episkopaty i diecezje zachęcają do uczestnictwa w nabożeństwach poprzez media, tworzą dodatkowe strony internetowe, na których transmitowane są Msze św., modlitwy, wielkopostne rekolekcje, a także podawane zalecenia dotyczące unikania infekcji.
Biskupi wzywają wiernych do modlitwy o ustanie pandemii, a zwłaszcza za zakażonych oraz za służbę zdrowia. Podkreślają, że wprowadzone środki mają na celu przede wszystkim ochronę ludzi starszych i schorowanych jako grup najbardziej narażonych na zarażenie się wirusem.
Watykan
Bazylika św. Piotra jest całkowicie zamknięta dla turystów. Z zachowaniem wszelkich przepisów, są w niej sprawowane niektóre Msze św., podobnie jak w znajdującym się na terenie Watykanu kościele św. Anny, jednak mogą w nich wziąć udział jedynie nieliczni wierni, przede wszystkim mieszkańcy i pracownicy Watykanu.
Zamknięte są także Muzea Watykańskie, Muzeum Willi Papieskich oraz inne ośrodki muzealne przy papieskich bazylikach. Ograniczono dostęp do watykańskiej apteki. We wszystkich instytucjach Stolicy Apostolskiej wprowadzono nowe zasady postępowania, które mają ograniczyć ryzyko zarażenia.
Bez ograniczeń Ojciec Święty spotyka się ze swoimi współpracownikami. Ponadto, jak na razie, dykasterie i urzędy Stolicy Apostolskiej oraz Państwa Watykańskiego pozostają otwarte, aby zapewnić podstawową posługę Kościołowi powszechnemu, w koordynacji z Sekretariatem Stanu, przy jednoczesnym stosowaniu wszystkich standardów i mechanizmów zdrowotnych oraz elastyczności pracy.
REKLAMA
Jak poinformowała Prefektura Domu Papieskiego, ze względu na światowe zagrożenie koronawirusem COVID-19, papież będzie sprawował wszystkie liturgie Wielkiego Tygodnia bez udziału wiernych. Ponadto do 12 kwietnia w papieskich audiencjach i modlitwie Anioł Pański, a w okresie wielkanocnym Regina Caeli, również będzie można wziąć udział jedynie za pośrednictwem transmisji online na portalu Vatican News.
Poza tym funkcjonowanie działalności dobroczynnej względem bezdomnych, którzy gromadzą się wokół Watykanu na razie nie uległo zmianie. Urząd Dobroczynności Apostolskiej, pod kierunkiem kard. Konrada Krajewskiego, nadal się nimi opiekuje, oferując im na noc schronienie. Również w tym wypadku przestrzegane są zasady bezpieczeństwa, poprzez zachowanie odpowiedniego dystansu między osobami i unikanie bliższych kontaktów. Ponadto strażacy co rano zajmują się sprzątaniem i dezynfekcją miejsc, w których bezdomni spędzili noc.
Włochy
Na terenie diecezji rzymskiej kościoły pozostają otwarte dla wiernych, jednak nie ma w nich sprawowanych Mszy św. Wikariusz papieski dla diecezji rzymskiej kard. Angelo de Donatis zachęcił kapłanów do tego, aby w godzinach otwarcia świątyń pozostawali do dyspozycji wiernych, spowiadali, udzielali indywidualnie Komunii świętej, wystawiali Najświętszy Sakrament do adoracji.
W liście, który skierował do diecezjan 13 marca wyjaśnił, że rozmawiając z Ojcem Świętym byli zgodni co do tego, że ""zamknięcie wszystkich kościołów może powodować dezorientację i niepewność (...) oraz poczucie osamotnienia"". Zachęcił kapłanów, by z rozwagą i zachowaniem wszystkich zasad bezpieczeństwa, świadczyli posługę wśród chorych i pomagali bezdomnym.
Konferencja Episkopatu Włoch uruchomiła specjalną stronę internetową (https://chiciseparera.chiesacattolica.it/), na której publikuje modlitewniki i propozycje, które mogą pomóc w domowej modlitwie rodzinom i samotnym mieszkańcom.
REKLAMA
Portugalia
Konferencja episkopatu Portugalii ogłosiła szereg restrykcji związanych ze sprawowaniem sakramentów świętych w tym kraju z powodu rozszerzającej się pandemii koronawirusa. Biskupi wezwali do zawieszenia sprawowania wspólnotowych Mszy św. na okres bliżej nieokreślony. Zaapelowali też, aby - o ile to możliwe - przekładać sprawowanie chrztu oraz zawieranie małżeństw. Powinny one odbywać się w wąskim gronie. Ostateczne decyzje w sprawie organizowania tych obrzędów mają podjąć ordynariusze poszczególnych diecezji. Innym ograniczeniem jest organizacja ceremonii pogrzebowych. Według wskazówek episkopatu Portugalii, w pogrzebie, w związku z ryzykiem zarażenia koronawirusem, powinna brać udział tylko najbliższa rodzina zmarłego.
Wprowadzenie sugerowanych przez episkopat restrykcji ma związek z wydanym przez rząd Portugalii zakazem organizowania wydarzeń z udziałem ponad 100 osób. Wcześniej gabinet Antonia Costy wprowadził zakaz organizowania imprez, w których w zamkniętym pomieszczeniu uczestniczy 1000 osób, a na świeżym powietrzu – 5000.
W niedzielę w większości portugalskich kościołów odprawiane były Msze św. z udziałem wiernych, ale frekwencja na tych nabożeństwach była bardzo niska. W wielu diecezjach ordynariusze wydali dyspensę od uczestnictwa w niedzielnej Eucharystii.
Sanktuarium Matki Bożej Różańcowej w Fatimie uruchomiło z powodu pandemii koronawirusa codzienne transmisje Mszy św. oraz nabożeństw różańcowych z tego portugalskiego miejsca kultu. Oglądać je można za pośrednictwem przekazu internetowego na stronie sanktuarium. W samym sanktuarium nabożeństwa są organizowane tylko dla bardzo wąskiego kręgu pracowników tej instytucji.
Hiszpania
Bardzo szybko rośnie liczba chorych w Hiszpanii. Z domu można wychodzić wyłącznie do pracy, na zakupy i do lekarza. Mnożą się jednak także gesty solidarności i pomocy, szczególnie wobec osób starszych i żyjących samotnie.
REKLAMA
Parafie oferują nie tylko Msze św. czy modlitwę przez internet, ale starają się także dotrzeć do osób starszych, chorych i samotnych, aby pomóc w zrobieniu zakupów, czy pójść do apteki. Madrycka Caritas i archidiecezjalna delegacja ds. duszpasterstwa młodzieży utworzyły specjalne grupy wolontariuszy, którzy przy zachowaniu wymaganych środków ochrony starają się dotrzeć do tych osób.
Kard. Antonio Cañizares z Walencji oddał do dyspozycji władz regionalnych „domy rekolekcyjne i tyle kościołów, ile byłoby potrzebnych, aby zapewnić niezbędną opiekę medyczną”. W liście do prezydenta miasta Ximo Puiga zapewnia o swojej modlitwie „za wszystkich, którzy cierpią i za tych, którzy zwalczają epidemię”. Jest też gotowy, aby „zrobić wszystko co w jego mocy, aby ofiarować niezbędną pomoc”.
W związku z pandemią pielgrzymi przybywający do Santiago de Compostela drogą św. Jakuba muszą stosować się do zaleceń, jakie podjął Kościół, chcąc chronić się przed wirusem. Wprowadzono m. in. zakaz obejmowania figury św. Jakuba w tamtejszej katedrze. Tradycyjnie już, pielgrzymi kończący swoją pątniczą drogę wchodzą po kilku stopniach do figury i ją obejmują, wypowiadając przy tym krótką modlitwę dziękczynną.
Już wcześniej diecezje prowincji kościelnej Santiago zaleciły wiernym, aby nie korzystano z kropielnic i unikano ścisku podczas nabożeństw. Należy też zrezygnować z dotykania obrazów świętych, zamiast tego należy w duchu wypowiedzieć wyrazy czci. Księżom i szafarzom Eucharystii przypomniano o konieczności dokładnego mycia i dezynfekcji rąk przed udzielaniem Komunii wiernym. Do wiernych przychodzących do kościołów biskupi zaapelowali o rozwagę i miłość bliźniego. Podkreślili, że obecną sytuację należy „przeżywać z wiarą”, która też wymaga, aby „nie dać się opanować przez lęk pozbawiony nadziei”.
REKLAMA
Francja
Cała Francja została objęta kwarantanną. Nie wolno wychodzić z domu, chyba że z powodu tzw. wyższej konieczności, np. zrobienia zakupów, wizyty u lekarza czy dotarcia do pracy. Jednak trzeba będzie mieć przy sobie pisemne uzasadnienie. Formularz wyjścia z domu jest dostępny na stronie internetowej Ministerstwa Spraw Wewnętrznych, ale można uzasadnienie można też napisać odręcznie. Zamknięte zostają wszystkie miejsca użyteczności publicznej.
Już wcześniej przewodniczący Konferencji Biskupów Francji (CEF) abp Eric de Moulins-Beaufort podkreślił, że cały Kościół powinien uczestniczyć w „narodowej solidarności” w walce z COVID-19. Dlatego zwrócił się do instytucji kościelnych o rezygnację z zgromadzeń liczących - zgodnie z poprzednim zarządzeniem władz - powyżej stu osób. Zalecił również, aby w żadnych spotkaniach organizowanych przez Kościół nie brały udziału osoby powyżej 70. roku życia, ze względu na to, że są one szczególnie podatne na zarażenie się. Dotyczy to pielgrzymek, spotkań parafialnych, czuwań modlitewnych itp. Ruchy kościelne powinny zastanowić się też nad zasadnością odbywania zaplanowanych wcześniej spotkań.
Gdy chodzi o Msze św. i sprawowanie sakramentów, przewodniczący CEF prosi o przestrzeganie wprowadzanych środków ostrożności, takich, jak: nieprzekraczanie progu stu osób na niej obecnych oraz siadanie na co drugim krześle w co drugim rzędzie. Ponadto, tam gdzie to możliwe, zaleca zwiększenie liczby mszy w ciągu weekendu i zwolnienie osób powyżej 70. roku życia z obowiązku udziału w niedzielnej Eucharystii.
Przyznając, że ograniczenia w dostępie do sakramentów będą powodem cierpienia dla katolików, abp de Moulins-Beaufort wskazał, że media katolickie proponują transmisje Mszy i Liturgii Godzin, choć - jak zaznaczył - „nie zastąpi to zwyczajnego życia kościelnego”.
REKLAMA
Niektóre diecezje, m.in. regionu paryskiego, odwołały już Msze św. z udziałem wiernych, udzielając dyspensy od obowiązku uczestnictwa w niedzielnej Eucharystii. Po raz pierwszy od czasu objawień w 1858 r. zamknięto sanktuarium maryjne w Lourdes. Modlitwę przy grocie objawień będzie kontynuować 30 kapelanów. Dziś rozpoczynają oni specjalną nowennę o uwolnienie od pandemii, transmitowaną w internecie.
Ponieważ jeden z biskupów francuskich, obecny podczas niedawnej wizyty ad limina Apostolorum w Watykanie uzyskał wynik pozytywny na obecność koronawirusa, wszyscy uczestnicy tego wyjazdu - jedna trzecia francuskiego episkopatu - są izolowani.
Niemcy
Kanclerz Angela Merkel ogłosiła, że w Niemczech „zgromadzenia w kościołach, meczetach, synagogach i zgromadzenia innych wspólnot religijnych” są zabronione w całym kraju.
Rząd federalny w Berlinie i niemieckie kraje związkowe uzgodniły nowe ścisłe wytyczne, aby ograniczyć, w miarę możliwości, publiczne kontakty w walce z rozprzestrzenianiem się wirusa. Liczne sklepy i duże obiekty są zamknięte. Z drugiej strony, podobnie jak w Austrii, punkty sprzedaży detalicznej żywności, usługi dostaw, apteki, stacje benzynowe, banki i urzędy pocztowe są otwarte. Merkel ogłosiła również, że niedzielne zakazy sprzedaży w tych miejscach są „ogólnie zawieszone do odwołania”. Kanclerz Niemiec zaznaczyła, że środki te są „drastyczne” i „wyjątkowe” w historii Republiki Federalnej, ale są one niezbędne dla zmniejszenia liczby infekcji.
W Kościele katolickim w Niemczech wszystkie 27 diecezji podjęło już szeroko zakrojone działania przeciwko pandemii. W prawie wszystkich diecezjach biskupi wydali dyspensę od niedzielnego obowiązku uczestnictwa w Mszy św. W większości diecezji spotykają się zespoły kryzysowe, które stale aktualizują swoje instrukcje na stronach internetowych Kościoła.
REKLAMA
W Bawarii, gdzie rząd ogłosił stan katastrofy, archidiecezja Bamberg, a także diecezje Augsburga i Eichstätt odwołały wszystkie publiczne celebracje. Planowana na 21 marca konsekracja nowego biskupa Augsburga, Bertrama Meiera, również została odroczona na czas nieokreślony.
Austria, Czechy i Słowacja
W Austrii w nabożeństwach, odprawianych w zamkniętych pomieszczeniach, może uczestniczyć najwyżej sto osób, a na otwartych przestrzeniach maksymalnie 500 osób. W Czechach rząd wprowadził całkowity zakaz wszelkich zgromadzeń z udziałem powyżej stu osób. Dotyczy to także nabożeństw i pielgrzymek. Natomiast episkopat Słowacji wydał całkowity zakaz odprawiania Mszy świętych z udziałem wiernych.
Katoliccy biskupi Czech zaapelowali o odprawianie dodatkowych Mszy św. w niedziele tak, żeby liczba ich uczestników nie przekraczała stu. Przypomnieli też wiernym, że swój obowiązek udziału w niedzielnej liturgii mogą oni spełnić, korzystając z transmisji radiowych, telewizyjnych lub w Internecie.
W podobnym duchu wypowiedział się katolicki episkopat Słowacji. Biskupi poprosili księży i wiernych o przestrzeganie zakazu, który – jak przyznali – sami akceptują „z ciężkim sercem”. Jednocześnie zapowiedzieli, że kościoły w kraju pozostaną otwarte dla prywatnych modlitw wiernych.
Węgry
Pandemia koronawirusa wpłynęła także na życie kościelne na Węgrzech. Podobnie jak w innych krajach także rząd w Budapeszcie już w połowie ubiegłego tygodnia ograniczył do stu największą liczbę uczestników zgromadzeń w zamkniętych pomieszczeniach. Tamtejszy episkopat zapowiedział jednak, że kościoły nie będą zamykane.
Katolikom zalecono udział w liturgii w małych grupach, na wolnym powietrzu lub skorzystanie z radiowych lub telewizyjnych transmisji Mszy św. Jednocześnie wezwano wiernych do „odpowiedzialnego i ostrożnego postępowania” i np. jeśli ktoś czuje się chory, powinien zrezygnować z udziału w uroczystościach i pozostać w domu.
REKLAMA
Ponadto w tej wyjątkowej sytuacji biskupi diecezjalni zwolnili wiernych z obowiązku uczestniczenia w niedzielnych Mszach św. w kościołach. Przypomnieli też o możliwości udziału w Mszach transmitowanych regularnie przez Radio św. Stefan czy Radio Maria. Episkopat oznajmił również, że państwowa Telewizja Węgierska już od dzisiaj będzie regularnie transmitowała niedzielne Msze św.
Bośnia i Hercegowina
W Bośni i Hercegowinie na razie jest niewiele przypadków zachorowań na koronawirusa i nie wprowadzono jeszcze takich obostrzeń, jak w innych krajach. Dlatego np. w kościele w Medziugoriu zbierają się codziennie wierni, wypełniając połowę świątyni. Wpuszczany jest każdy, kto przyjdzie. Natomiast ci, którzy boją się zarażenia wypełniają ławki na zewnątrz. Mogą oni uczestniczyć w liturgii dzięki dobremu nagłośnieniu oraz telebimowi, na którym wszystko jest widoczne. Porządek liturgii w Medziugoriu pozostaje bez zmian.
Jednak ze względu na zamknięte granice państw, nie ma tam obecnie żadnych pielgrzymów z zagranicy. Miejscowy kościół wypełniają codziennie parafianie. Nieczynne są wszystkie hotele i pensjonaty oraz restauracje i sklepy. Wierni obecni w Medziugoriu modlą się za świat cały, a dzięki transmisji internetowej w modlitwie tej uczestniczą ludzie z wielu krajów.
Anglia i Walia
W związku z epidemią koronawirusa kard. Vincent Nichols wzywa wierzących, by „nie myśleli wyłącznie o sobie, ale także o innych, nawet w tak praktycznych sprawach, jak zakupy”. Kościół katolicki w Anglii współdziała z instytucjami świeckimi w celu ograniczenia rozprzestrzeniania się wirusa, ale nadal służy wiernym i wyklucza możliwość zamykania kościołów.
„Dostępność Kościoła i jego przestrzeni będzie bardzo ważna w nadchodzących miesiącach. Kościoły pozostaną otwarte, ponieważ są miejscami, do których ludzie mogą przychodzić, posiedzieć w ciszy i się pomodlić. Są obszerne, przebywanie w nich nie stwarza ryzyka dla zdrowia” – podkreślił w wywiadzie dla BBC kard. Nichols.
REKLAMA
Episkopat Anglii i Walii szczególną uwagę zwraca na duszpasterstwo chorych, zalecając dużą ostrożność w związku z obecnością u osób starszych. Należy ją tak aranżować, by zabezpieczyć zdrowie zarówno osób odwiedzanych, jak i odwiedzających.
Autonomia Palestyńska
Z powodu pandemii koronawirusa w położonym w Autonomii Palestyńskiej Betlejem zamknięto wszystkie kościoły i miejsca kultu. Kwarantanna ma potrwać do początku kwietnia. Ponadto zamknięte zostały wszystkie szkoły, przedszkola i uniwersytety. Znajdująca się w centrum Betlejem bazylika Bożego Narodzenia, wybudowana w miejscu narodzin Chrystusa została całkowicie zamknięta dla zwiedzających i poddana dezynfekcji. Zamknięte zostały też wszystkie inne kościoły chrześcijańskie oraz meczety w rejonie Betlejem i w mieście Nablus. Izraelskie wojsko, w porozumieniu z władzami palestyńskimi, zamknęło wjazd do Betlejem.
Brazylia
Wobec pandemii koronawirusa prezydium konferencji episkopatu Brazylii (CNBB) wystosowało notę „Czas nadziei i solidarności”. Dokument zawierający 7 paragrafów, informuje, że w każdej diecezji wydawane są praktyczne wskazówki uwzględniające zaistniałą rzeczywistość. Komunikat zaleca ostrożność i wzięcie pod uwagę wskazówek ekspertów ds. zdrowia i właściwych organów.
„Dbanie o higienę osobistą i otoczenia, a także unikanie tłumów - to zasady, których muszą przestrzegać wszyscy” - zauważają biskupi. Uznają, że pewne ograniczenia wpływają na sposób życia i świętowania katolików, jednak proszą, aby wytyczne sanitarne i zdrowotne były akceptowane jako wkład w dobro wszystkich. Jak zauważa prezydium CNBB, jest to czas na wzmożenie modlitwy, wzniesienie serca do Boga, który jest Panem życia, przyjęcia Jego Słowa i doświadczenia wyrzeczenia w okresie Wielkiego Postu.
REKLAMA
W stanie Rio de Janeiro biskupi, biorąc pod uwagę wytyczne władz cywilnych, wydali dekrety zawieszające na okres 15 dni wszelkie zebrania większej liczby osób. W związku z tym zawieszone są spotkania wszelkich grup i katecheza. Msze święte odbywają się normalnie. Biskupi proszą, aby w miarę możliwości zwiększyć ilość Mszy w parafiach.
Wiele diecezji odwołało wielkopostne spowiedzi z udziałem wielu księży, gromadzące zawsze ogromną ilość wiernych. Księża pracujący w parafiach mają jednak zorganizować spowiedź w ten sposób, aby każdy mógł do niej przystąpić.
Metropolita Rio de Janeiro kard. Orani João Tempesta wydał dekret zwalniający z obowiązku uczestniczenia w niedzielnej Mszy św., zachęcając do uczestniczenia w niej poprzez środki masowego przekazu. Księża i osoby konsekrowane mają w modlitwie brewiarzowej dodać wezwanie za osoby chore i o zakończenie epidemii.
14 marca sąd wydał zakaz odprawiania Mszy w narodowym sanktuarium Maryjnym w Aparecidzie. Sanktuarium to każdego dnia nawiedzane jest przez tysiące ludzi. Zakaz celebracji Eucharystii ma zapobiec nagromadzeniu się dużej liczby osób blisko siebie. Mimo zakazu celebracji, wizyty w sanktuarium i osobista modlitwa odbywają się normalnie.","tom, pb, azr, mz, ts, mp, vaticannews (KAI)
/Warszawa",https://www.niedziela.pl/numer/2019/51,Matka Boża,https://www.niedziela.pl/artykul/50393/Kosciol-na-swiecie-wobec-pandemii
Egipt: Al-Azhar zezwala na zwieszenie piątkowych modlitw muzułmańskich,"W trosce o ochronę przed zakażeniami koronawirusem islamskie prawo szariatu zezwala na zawieszenie modlitw z udziałem dużej liczby osób, w tym także muzułmańskich modlitw piątkowych. Media egipskie poinformowały 15 marca, że taką decyzję podjęła rada najwyższych nauczycieli religijnych kairskiego Al-Azhar. Meczet Al-Azhar i połączony z nim uniwersytet uchodzą za jeden z największych autorytetów wykładni islamu sunnickiego.","Ze względu na szybko rozprzestrzeniającego się śmiertelnego wirusa oraz brak środków do walki z nim, muzułmanie są zwolnieni z obowiązku uczestniczenia w piątkowych modlitwach w meczetach, a także w innych wydarzeniach z udziałem większej liczby osób - zadecydowała rada najwyższych nauczycieli religijnych Al-Azhar. Także inne kraje mogą ogłosić okresowe zwolnienie z udziału we wspólnych modlitwach piątkowych w meczetach, aby w ten sposób ograniczać możliwość zainfekowania wirusem COVID-19.
Te kroki są konieczne, gdyż osoby zakażone nie zawsze okazywały objawy choroby i dlatego stanowiły zagrożenie dla innych. W porozumieniu z egipskimi władzami rada Al-Azhar postanowiła też, że meczety w Egipcie powinny pozostać otwarte w czasie pięciu dziennych modlitw muzułmańskich.
Także Kościół koptyjski zapowiedział zawieszenie na dwa tygodnie większości swojej działalności. Codzienne nabożeństwa powinny się odbywać w większej liczbie dla małych grup wiernych tak, aby uniknąć dużych skupisk ludzkich.","ts
/Kair (KAI)",,Egipt,https://www.niedziela.pl/artykul/50323/Egipt-Al-Azhar-zezwala-na-zwieszenie
Litwa: Z powodu koronawirusa z kościołów usunięto wodę święconą,"Kościół katolicki na Litwie zrezygnował tymczasowo z umieszczania wody święconej w kropielnicach przy drzwiach świątyń; nie zaleca się też całowania krzyża i relikwii – są to działania prewencyjne, powzięte w związku z zagrożeniem koronawirusem.","„Ten środek zapobiegawczy obecnie jest konieczny” - powiedział podczas wtorkowej konferencji prasowej sekretarz generalny Konferencji Biskupów Litwy ks. Kestutis Smilgeviczius.
Ks. Smilgeviczius przypomniał, że niedzielna msza święta jest obowiązkowa wyłącznie dla tych, którzy czują na siłach przyjść do świątyni. Dodał, że kościół na razie nie rezygnuje z udzielania komunii świętej, jednak wraz ze wzrostem poziomu zagrożenia będzie rozważane wręczania komunii świętej do rąk.
„Kościół współpracuje z państwem” - zaznaczył ks. Smilgeviczius. Poinformował, że w świątyniach i parafiach zostaną umieszczone informacje o tym jak zminimalizować ryzyko zakażenia koronawirusem.

PODZIEL SIĘ CYTATEM
W związku z rozprzestrzenianiem się na świecie Covid-19 rząd Litwy już przed dwoma tygodniami ogłosił w kraju sytuacją nadzwyczajną. Ułatwia to m.in. wykorzystywanie rezerwy państwowej do zarządzania kryzysem i nabywanie potrzebnych środków bez ogłaszania przetargów publicznych; wydano także zalecenie, by zrezygnować z organizowania imprez masowych.
REKLAMA
Litewski Sejm odwołał do 30 kwietnia wszystkie zaplanowane w budynku parlamentu wydarzenia, w tym uroczystości z okazji 30-lecia niepodległości, które miały się odbyć w środę 11 marca z udziałem delegacji zagranicznych.
Na Litwie odnotowano na razie tylko jeden przypadek zainfekowania koronawirusem.",PAP,,Litwa,https://www.niedziela.pl/artykul/50050/Litwa-Z-powodu-koronawirusa-z-kosciolow
Koronawirus – nie daj się zarazić,"Jak uchronić siebie i rodzinę przed zarażeniem się koronawirusem? Czy można bezpiecznie chodzić w miejsca publiczne, np. do kościoła? Noszenie maseczki pomaga czy nie? Wystarczy mycie rąk? O odpowiedź na powyższe pytania poprosiliśmy Marka Posobkiewicza – głównego inspektora sanitarnego MSWiA, lekarza chorób wewnętrznych, specjalistę medycyny morskiej i tropikalnej.","Czym jest koronawirus?
Marek Posobkiewicz: Koronawirusy to rodzina wirusów, które powodują choroby układu oddechowego i pokarmowego u ludzi i zwierząt. Czasami koronawirusy występujące u zwierząt mogą zmutować i infekować ludzi, a następnie rozprzestrzeniać się między ludźmi, tak jak obserwowano to w przypadku zespołu ciężkiej ostrej niewydolności oddechowej (SARS) i zespołu oddechowego na Bliskim Wschodzie (MERS). Nowy koronawirus, pochodzący z Wuhan, został nazwany SARS-CoV-2 i jest siódmym znanym gatunkiem z rodziny koronawirusów, który powoduje zachorowania wśród ludzi. Choroba spowodowana tym wirusem została nazwana COVID-19. Śmiertelność wśród osób zakażonych SARS-CoV-2 kształtuje się w chwili obecnej na poziomie 2-3%.
Jak dochodzi do zarażenia?
Drogą kropelkową oraz przez bezpośredni kontakt z chorą osobą. Materiał genetyczny wirusa wykryto w kale pacjenta z potwierdzonym zakażeniem, u którego wystąpiły objawy żołądkowo-jelitowe, dlatego nie można wykluczyć możliwości przeniesienia zakażenia drogą fekalno-oralną. Wirus może także zostać przeniesiony, kiedy człowiek dotknie powierzchni lub przedmiotu, na których znajduje się wirus, a następnie dotknie swoich ust, nosa lub oczu.
Źródło zakażenia nadal nie jest znane. Niewykluczone, że może ono nadal być aktywne i przyczyniać się do kolejnych zakażeń u ludzi. Okres wylęgania choroby wynosi do 14 dni.
Warto wiedzieć, że koronawirus SARS-CoV-2 wykazuje wrażliwość na działanie wszystkich rozpuszczalników lipidów (np. preparaty na bazie alkoholu) oraz innych preparatów dezynfekcyjnych o działaniu wirusobójczym.
W związku z dynamicznym rozprzestrzenianiem się koronawirusa SARS-CoV-2 Światowa Organizacja Zdrowia (WHO) już 30 stycznia br. ogłosiła stan zagrożenia zdrowia publicznego o znaczeniu międzynarodowym.
Czy istnieją skuteczna profilaktyka i leczenie?
Obecnie nie ma szczepionki przeciwko chorobie wywołanej koronawirusem SARS-CoV-2. Z uwagi na występowanie w Polsce wzmożonej liczby zachorowań wywołanych wirusem grypy sezonowej, w celu uniknięcia jednoczasowego zakażenia także koronawirusem SARS-CoV-2 rekomendowane jest szczepienie przeciwko grypie. Jednoczesne zakażenie organizmu dwoma wirusami zwiększa prawdopodobieństwo ciężkiego przebiegu choroby i wystąpienia groźnych powikłań.
REKLAMA
W celu zapobiegania infekcji dróg oddechowych o etiologii wirusowej należy przestrzegać podstawowych zasad higieny, tj.: często myć ręce wodą i mydłem, dezynfekować ręce środkiem na bazie alkoholu, unikać dotykania nieumytą ręką twarzy (ust, nosa, oczu), podczas kichania i kaszlu zakrywać usta/nos zgiętym łokciem lub chusteczką jednorazowego użytku, którą należy każdorazowo wyrzucić, a następnie umyć ręce, w miarę możliwości zachowywać bezpieczną odległość od drugiego człowieka (ok. 1 m), szczególnie unikać kontaktu twarzą w twarz z osobą podejrzaną o zakażenie lub zakażoną. Pracownicy z objawami infekcji dróg oddechowych nie powinni przebywać w pracy, a przedmioty i powierzchnie, z którymi stykała się osoba chora, należy dokładnie zdezynfekować preparatami o działaniu wirusobójczym.
W chwili obecnej nie ma również skutecznej metody leczenia chorych na COVID-19. Podejmowane są próby leczenia różnymi lekami przeciwwirusowymi, próbuje się też stosować niektóre leki używane w leczeniu malarii. Pozostaje leczenie objawowe, a w przypadkach ciężkiej niewydolności oddechowej stosuje się oddech zastępczy, czyli podłącza się pacjenta do respiratora.
Czy powinniśmy wszyscy nosić maski ochronne?
Maski wskazane są przede wszystkim dla personelu zajmującego się chorymi lub podejrzanymi o zachorowanie. Barierę ochronną stanowią wszystkie zabezpieczenia, które zmniejszają możliwość przeniesienia wirusów na większą odległość, ograniczają kontakt drobnoustrojów z błonami śluzowymi człowieka (np. szyba ochronna, okulary ochronne, rękawice jednorazowe).
W przypadku używania masek, należy pamiętać o tym, że: maseczkę raz założoną, po jej zdjęciu z twarzy, należy wyrzucić; maska zawilgocona musi być wymieniona na nową; maski ochronne nie powinny być stosowane dłużej niż 6 godzin.
REKLAMA
A co powinny zrobić osoby, które miały kontakt z chorym?
Powinny zostać objęte nadzorem epidemiologicznym (mierzenie temperatury ciała, obserwacja w kierunku objawów nieżytu dróg oddechowych przez okres 14 dni). Należy powiadomić właściwego Państwowego Powiatowego Inspektora Sanitarnego.
Osoba, u której możemy podejrzewać zakażenie wirusem SARS-CoV-2, musi spełniać kryteria kliniczne oraz epidemiologiczne. Spośród kryteriów klinicznych u pacjenta musi wystąpić co najmniej jeden z objawów takich jak gorączka, kaszel i duszność. Pod względem kryteriów epidemiologicznych jest to osoba, która: podróżowała lub przebywała w regionie, w którym podejrzewa się utrzymującą się transmisję SARS-CoV-2; miała bliski kontakt z osobą, u której stwierdzono zakażenie tym wirusem; pracowała lub przebywała w jednostce opieki zdrowotnej, w której leczono pacjentów zakażonych.
Po powrocie z innych krajów, jeżeli nie ma żadnych objawów choroby, wystarczy 2-tygodniowa samoobserwacja (mierzenie temperatury).
Czy możemy bezpiecznie chodzić do kościoła? Czy są jakieś wyzwania przed Kościołem w Polsce w związku z koronawirusem?
Warto rozważyć dopuszczoną od lat przez Kościół katolicki formę przyjmowania Komunii św. na rękę zamiast bezpośredniego podawania przez kapłana do ust wiernych. W niektórych kościołach we Włoszech czasowo zrezygnowano z napełniania wodą święconą kropielnic w przedsionkach kościołów. W zakrystiach wstawiono również pojemniki ze środkami dezynfekującymi, które mogą stosować księża i służba liturgiczna przed Mszą św. Są to, moim zdaniem, dobre praktyki, które utrudniają rozprzestrzenianie się nie tylko tego koronawirusa, ale również wielu innych patogenów.","Marek Posobkiewicz, Główny Inspektor Sanitarny MSWiA",https://www.niedziela.pl/numer/2020/10,koronawirus,https://www.niedziela.pl/artykul/147304/nd/Koronawirus-%E2%80%93-nie-daj-sie-zarazic
"Hongkong: z powodu koronawirusa, brak możliwości spowiedzi w Wielkim Poście","Bezterminowe zawieszenie sprawowania Mszy św. z udziałem wiernych, możliwość odprawiania nabożeństwa Drogi Krzyżowej jedynie prywatnie a nawet brak możliwości przystępowania do Sakramentu Pojednania - tak diecezja Hongkongu będzie przeżywać Wielki Post. Wszystko w związku zaostrzonymi przepisami bezpieczeństwa, mającymi na celu zapobieganie dalszym zarażeniom koronawirusem Covid-19.","Radykalne decyzje zostały podjęte przez administratora apostolskiego diecezji Hongkongu kard. Jonha Tonga, w związku z obowiązującymi w tym rejonie nadzwyczajnymi przepisami dotyczącymi bezpieczeństwa i rosnącą wciąż liczbą zakażeń koronawirusem Covid-19. ""Nasza lokalna wspólnota robi, co może, aby powstrzymać rozprzestrzenianie się wirusa"" / napisał hierarcha w komunikacie, przedstawiającym najnowsze decyzje dotyczące sprawowania sakramentów i dostępności kościołów dla wiernych.
W świetle tych decyzji, świątynie pozostaną otwarte dla wiernych, chcących modlić się indywidualne, jednak do odwołania pozostają zawieszone wszelkie zgromadzenia i spotkania - w tym także celebrowanie Mszy św. w obecności wiernych i posługa spowiedzi. Wyjątek stanowią śluby i pogrzeby, w których może jednak uczestniczyć jedynie najbliższa rodzina. W Wielkim Poście wierni zapraszani są do indywidualnego odprawiania Drogi Krzyżowej i duchowym uczestnictwie we Mszach św. transmitowanych online, a także do rozważania Słowa Bożego przewidzianego na kolejne dni.
""Zazwyczaj Kościół zachęca wiernych do spowiadania się w okresie Wielkiego Postu. Jednak w zaistniałych okolicznościach, dla niektórych wiernych pójście do spowiedzi mogłoby okazać się ryzykownym, mogą jednak być pewni, że szczere pragnienie przystąpienia do Sakramentu Pojednania, wraz ze szczerą modlitwą i podjęcia praktyk pokuty i miłosierdzia, wypełnią wielkopotny obowiązek pokutny"" - zapewnił hierarcha.
Wg poniedziałkowych informacji, 79 mieszkańców Hongkongu zostało zarażonych koronawirusem Covid-19, a dwoje z nich zmarło. W sumie na świecie zdiagnozowano już ponad 80 tys. przypadków zakażenia tym wirusem.","azr (KAI)
/Hongkong",,spowiedź,https://www.niedziela.pl/artykul/49663/Hongkong-z-powodu-koronawirusa-brak
