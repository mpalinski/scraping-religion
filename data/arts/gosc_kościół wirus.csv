title,txt,auth,added,edition,tags,links
Uwaga: pozytywny wirus,"Nowa ewangelizacja. Spowiadamy się z różnych grzechów. Czy komuś jednak sumienie wyrzucało, że nie głosił innym słowa Bożego? Tymczasem ten nakaz Jezusa jest tak samo ważny, jak wezwanie, by nie kraść, nie cudzołożyć i nie zabijać.
Nie brakuje tych, którzy są gotowi zaryzykować stwierdzenie, że kto każdego dnia nie bierze na poważnie słów, by iść i głosić Ewangelię, nie jest chrześcijaninem. Tłumaczą, że wskazanie Pana Jezusa, zwane powszechnie nakazem misyjnym, obowiązuje jego uczniów dokładnie tak samo jak to, by kochać Boga i bliźniego. Kilkoro wrocławian, nie chcąc spowiadać się z lekceważenia tego wskazania – jak mówią – postanowiło wziąć sprawy w swoje ręce i założyło fundację, której głównym zadaniem jest nieść Dobrą Nowinę w dość niekonwencjonalny sposób. Ważne, że dzięki temu sami są wolni od grzechu zaniedbania. Ważniejsze, że dają innym możliwość włączenia się w docieranie z przesłaniem ewangelicznym do tych, którzy stoją obok Kościoła.
Jezus w rezerwacie?
Działamy na zasadzie flesza, który błyska, przykuwa uwagę, niepokoi sumienie i nie pozwala przejść obok siebie obojętnie – Piotr Pietrus, prezes działającej od niedawna we Wrocławiu Fundacji „Vide et Crede” tłumaczy sens podejmowanych przez niego i jego przyjaciół inicjatyw. W ten sposób ludzie wierzący w Jezusa zyskują kolejny nośnik, dzięki któremu mogą docierać ze słowem Bożym niemal do wszystkich mieszkańców dolnośląskich miast. – Jako Kościół mamy katolickie: prasę, radia, a nawet telewizję. Teraz dostajemy katolickie billboardy – podkreśla. To właśnie ewangelizacja wizualna stała się głównym celem fundacji. – Dwa razy przygotowaliśmy kampanię, korzystającą z wielkoformatowych tablic rozmieszczonych nie tylko w stolicy Dolnego Śląska i widzimy, że taka działalność ma sens – mówi Piotrek. Dodaje przy tym, że elementem wspomagającym kampanię była zawsze akcja internetowa, polegająca na zamieszczaniu w sieci krótkich filmików ewangelizacyjnych.
– To trochę taki pozytywny wirus, który ma sam się rozchodzić po świecie i którym chcemy zarażać innych – mówi, dodając szybko: – Chociaż może lepiej brzmiałoby: pozytywna fala, ponieważ słowo „wirus” niesie negatywne skojarzenia. My chcemy nastrajać ludzi do życia zgodnego z prawdą i słowem Bożym. Pierwsze billboardy z twarzą Chrystusa, reklamujące kongres ewangelizacyjny we Wrocławiu, spotkały się z dwiema skrajnymi reakcjami Dolnoślązaków. Jedni pukali się w głowę i mówili: „Jak to – Jezus obok proszku do prania? To nie przystoi”. Inni pomysł chwalili jako trafny w wychodzeniu z przesłaniem ewangelicznym na ulice, czyli do miejsc, gdzie toczy się życie ludzi.
1 2 3
OCEŃ TEN ARTYKUŁ
1 2 3 4 5",KS. RAFAŁ KOWALSKI,DODANE 16.01.2014 00:00,Gość Wrocławski 03/2014,"TAGI:
gość wrocławski",https://www.gosc.pl/doc/1849507.Uwaga-pozytywny-wirus
Pacjent niech siedzi,"Myśl wyrachowana: Mamy teraz prześladowanie wirusa - nie Kościoła.
Podobno koronawirus dopadł Chucka Norrisa. Teraz wirus przebywa na 14-dniowej kwarantannie.
No tak, z niektórymi to nawet epidemia niech lepiej nie zadziera. Zwłaszcza z takimi Polakami, co się wirusom nie kłaniają. Jeden pan to nawet wezwał naród do powstania. „Mężczyźni, ojcowie i dziadkowie! Idźmy do kościoła wbrew zakazom, mamy wiarę i odwagę, by wielbić Jezusa i błagać Go o pokój i zdrowie dla naszych rodzin i bliskich!” – zaapelował na Twitterze.
To się nazywa parcie na wielbienie Boga. Narobią hałasu, wyłamią drzwi i będą błagać Boga o pokój.
Ktoś inny nakleił na drzwiach kościoła kartkę z napisem: „Kapłani, zdrajcy Jezusa! Żądamy otwarcia kościoła, Mszy Świętej z naszym udziałem i spowiedzi św.!”. Hm, wyobrażam sobie, jak taki wbiega do kościoła, dopada księdza, wsadza go siłą do konfesjonału i spowiada się: „Krzyczałem na dzieci, miałem rozproszenia na modlitwie…”.
Niby dobrze, że ludziom tak zależy, jednak chyba nastąpiło tu nieporozumienie. Mamy przecież do czynienia z zarządzeniami czasowymi, tak jak czasowa jest absencja chorego, który też do kościoła nie chodzi. Aktualnie wszyscy jesteśmy na takim L4. To nawet nie jest metafora, bo przyczyną tego wszystkiego są wskazania medyczne. Jeżeli jest napisane, że pacjent ma leżeć, to leży. A teraz mamy siedzieć, więc siedźmy, bo inaczej wszyscy będziemy leżeć – i niekoniecznie w łóżku. Jeżeli pacjent katolik zastosuje się do wskazań lekarskich, za parę tygodni będzie mógł spokojnie pójść do kościoła. Pytanie tylko, czy zechce, bo sądząc po statystykach z ostatnich lat, to ludziska są chętniejsi do awantur o dostęp do kościoła niż do przebywania w kościele.
Oczywiście obowiązkiem katolika jest dawać świadectwo swojej wiary i bardziej słuchać Boga niż ludzi. Ale właśnie dlatego powinniśmy teraz zostać w domach. Dlaczego? Bo władze państwowe i kościelne tak mówią. Oczywiście władzy nie trzeba, a nawet nie należy słuchać, gdy nakazuje coś niemoralnego. Ale tu niczego takiego nie ma. To nie jest walka z Kościołem, tylko z wirusem.
Ostatnio popularny w sieci stał się fragment „Dzienniczka”, który Faustyna napisała podczas pobytu w szpitalu. „Dziś lekarz zdecydował, że mam nie chodzić na Mszę św., tylko do Komunii św., gorąco pragnęłam być na Mszy św., jednak spowiednik zgodnie z lekarzem powiedział, aby być posłuszną” – pisze święta. Spowiednik zapewnił ją jeszcze: „Niech siostra będzie posłuszna, a Bóg siostrze to wynagrodzi”. Zakonnicy nie było łatwo się z tym pogodzić, ale zapewniła: „posłuszeństwo przekładam ponad wszystko”. Po modlitwie ujrzała Jezusa, który jej powiedział: „Córko Moja, wiedz, że większą chwałę oddajesz Mi przez jeden akt posłuszeństwa, niżeli przez długie modlitwy i umartwienia”.
Siedźmy w domu i walczmy z wirusem. A gdy przychodzi pokusa buntu – to i ze sobą.
1 2
OCEŃ TEN ARTYKUŁ
1 2 3 4 5",FRANCISZEK KUCHARCZAK,DODANE 02.04.2020 00:00,GN 14/2020,,https://www.gosc.pl/doc/6238938.Pacjent-niech-siedzi
Wielki Bóg i mały wirus,"O tym, czy należy zamykać kościoły ze strachu przed wirusem, i o duchowym znaczeniu pandemii opowiada ks. Tomasz Białoń.
Agata Puścikowska: Dlaczego Ksiądz trafił na oddział covidowy? 

Ks. Tomasz Białoń: Decyzja, by podjąć posługę w szpitalu myślenickim, na oddziale covidowym, nie była moja. Myślę, że to propozycja samego Pana Boga. A ja się tylko zgodziłem. Rok temu, gdy pandemia się zaczynała, rozmawialiśmy z księżmi – a jest nas na parafii ośmiu – o przyszłości i naszej posłudze. Podejrzewaliśmy, że może któryś będzie musiał zgłosić się do posługi przy chorych. Pamiętam, że powiedziałem: „Nie ma co się zastanawiać. Nawet gdybyśmy mieli zarazić się i umrzeć, służąc chorym, to Pan Jezus przyjmie nas do siebie i nawet nie będzie zastanawiał się nad czyśćcem”. (śmiech) Jednak przez całe miesiące nie było takiej potrzeby. Sytuacja zmieniła się jesienią.

Wtedy Ksiądz sam zachorował…

Na przełomie września i października zaraziłem się COVID-19 w liceum, w którym uczę religii. Mam 29 lat i myślałem, że przejdę chorobę łagodnie. Niestety, mój stan się pogarszał, w końcu straciłem czucie w rękach i nogach. Wtedy wezwałem karetkę, a chwilę potem straciłem przytomność. Skończyło się kozakowanie (śmiech), a zaczął się trudny czas w szpitalu i walka o życie. Gdy już byłem w lepszej formie, nawiązałem kontakt z moim sąsiadem z sali szpitalnej. To był starszy pobożny pan. Nie wiedział, że jestem księdzem. Bolało go wszystko fizycznie, ale najbardziej cierpiał, że już tak długi czas nie może się wyspowiadać, przyjąć Komunii św. Ucieszył się, że na sali był telewizor: „Teraz przynajmniej Mszę w niedzielę obejrzę”. Uśmiechnąłem się i odpowiedziałem: „Nie będzie takiej potrzeby. Jestem księdzem. Codziennie odprawiam tu przy łóżku Mszę św.”. Byłem zdziwiony, jak momentalnie wróciły mu siły. Poprosił o spowiedź, a kiedy przyniesiono mi święte oleje, udzieliłem mu sakramentu namaszczenia.
Polepszyło mu się?
Nie. Umarł. Spokojny. Ja wyszedłem ze szpitala. Wiedziałem już jednak, że wraz z moją chorobą zaczęło się coś ważnego. Że choroba – ciężka, wyniszczająca fizycznie, jest wpisana w Boski plan. Mijały tygodnie, a liczba chorych wokół stale wzrastała. Przypadki były też coraz cięższe. Chorzy szukali pomocy duchowej, spowiedzi, sakramentu chorych. Ordynator szpitala zadzwoniła więc do mnie któregoś dnia i poprosiła o posługę. Byłem już „po”, miałem przeciwciała. Pamiętam, że gdy wezwano mnie po raz pierwszy, przyjechałem do szpitala i przeszedłem po oddziale, udzielając namaszczenia i spowiadając. I zanim zdążyłem wyjść, pierwszy pacjent już nie żył. Miałem świadomość, że przy tej posłudze nie można zwlekać, liczy się każda minuta. Obecnie jestem w szpitalu raz na tydzień, dwa, a czasem co kilka dni. I coraz więcej osób spowiadam, namaszczam i udzielam im Komunii św. W ciągu ostatnich kilku dni najpierw było to 10 osób, przy kolejnych wizytach 12, 18, w Wielką Środę – 21.
A podobno Ksiądz mocno… nie wierzy, bo zakłada maskę, idąc do chorych. Na profilu Księdza ktoś zaproponował większą ufność.
Niestety, wiele osób nakręca się w internecie, wręcz atakuje, gdy cokolwiek napisze się o chorobie, o walce z nią. Można chociażby przeczytać u niektórych, że wirus nie łapie głęboko wierzących i modlących się, lecz „wybiera sobie” niedowiarków. Jest to nieodpowiedzialne i niebezpieczne. Przez takie wpisy przebijają brak zdrowego rozsądku i fanatyzm religijny. Wierzący człowiek musi być świadom, że otrzymał dar zarówno wiary, jak i rozumu. Nie wolno nam rezygnować z żadnego z nich. Jeśli ktoś przeciwstawia dar wiary darowi rozumu, oznacza to, że stał się osobą fanatycznie zapatrzoną w jakąś wizję religijności, która nie ma nic wspólnego z prawdziwym chrześcijaństwem. Takie osoby publicznie krzyczą o swojej wierze, ufności, piętnują cudzy zdrowy rozsądek, czym szkodzą Kościołowi. Narażają nas wszystkich na śmieszność.
Niektórzy narzekają, że księża i biskupi zbyt łatwo godzą się na kolejne restrykcje epidemiczne. Mają rację?
Moim zdaniem nie mają. Biskupi mówią o limitach w kościołach, ale nie nawołują przecież do tego, by nie chodzić do świątyń. Wielu proponuje zwiększenie liczby Mszy św., by rozładować tłum. Celem limitów naprawdę nie jest dokuczenie ludziom czy jakieś tajemnicze działania, które mają „uderzyć w Kościół”. Nie róbmy z obecnej sytuacji antychrześcijańskiego dramatu. Zgoda na limity to nie akceptacja „braku wolności”, lecz zachęta do wyważonych zachowań. Jest wiosna i można uczestniczyć w Eucharystii przed świątyniami, z zachowaniem dystansu. Obecnie w Polsce mamy to, co rok temu w Lombardii. Ludzie umierają, a my się przyzwyczailiśmy, okrzepliśmy. Jeśli wierni wymrą, to tym bardziej do kościoła nie wrócą.
Lewica znajduje ekstremalny sposób na pandemię: „zamknąć kościoły”. Może to konieczne chwilowe wyjście?
Kościołów zamykać nie wolno. Myślę, że polscy biskupi nigdy by się na to nie zgodzili. Pamiętam pierwszą falę, gdy w kościele mogło przebywać do 5 osób. To było dojmujące doświadczenie. Barbarzyństwem byłoby nie wyjść z posługą sakramentalną – spowiedzią i Komunią – do ludzi. Rozdawałem więc Komunię na zewnątrz. Ludzie przyjmowali ją ze łzami w oczach. To było trudne doświadczenie i dla wiernych, i dla księży. Boli więc, gdy słyszymy i czytamy, że zamykamy się przed ludźmi, że nas nie interesują wierni. Niewątpliwie jest to dla kapłanów trud, zgrzyt, by mądrze pogodzić limity i obostrzenia z powołaniem, posługą.
Wiele osób wciąż się zastanawia, czy pandemia to współczesna plaga egipska. I co Bóg chce nam przez tę sytuację powiedzieć.
I ja stawiam te pytania Panu Jezusowi na adoracji Najświętszego Sakramentu. Tysiące osób modlą się, proszą o ustanie pandemii. Czy On naprawdę nie chce tego słyszeć? Dlaczego milczy? Myślę, że to jest chyba stan, który trwa, bo cały czas Pan Bóg działa i próbuje nas czegoś nauczyć. Przed pandemią świat był pewien swej wielkości: nauka, medycyna wydawały się niezwykle silne. Czuliśmy się tak pewnie, bezpiecznie, byliśmy panami świata. Bóg nam nie był do wielu spraw potrzebny. Praktycznie człowiek stał się bogiem. A tu nagle: pyk! Malutki wirusik potrafi do góry nogami przewrócić cały świat, gospodarkę, medycynę. Wielkie umysły okazały się bezradne. Być może wielki Bóg przez małego wirusika pokazuje: „Nie macie nieograniczonych możliwości”. Być może pysznemu człowiekowi Bóg przypomina o potrzebie pokory. To, czego nam naprawdę potrzeba, to klęknąć szczerze przed Panem Bogiem i przyznać, że zmiany w życiu są konieczne, że On jest nam potrzebny. Nie wolno skupiać się wyłącznie na „zbawicielu” medycznym, czyli szczepionce lub leku na COVID, ale trzeba uleczyć serca i zdobyć odporność na brak czułości, brak miłości, zło, obojętność i duchową bylejakość.
Jakie będą Kościół, świat, Polska po epidemii?
Z pewnością „bramy piekielne go nie przemogą”. Chociaż liczba wiernych może się zmniejszyć. Moim zdaniem warto pozwolić ludziom odejść, żeby… mogli świadomie wrócić, by mogli z perspektywy zobaczyć jeszcze większe miłosierdzie. Naszym zadaniem więc jest to miłosierdzie nieść i pokazywać. Kościół po pandemii będzie więc w jakiś sposób… prawdziwszy. Mam nadzieję, że świadomie podejmiemy wyzwanie i nauczymy się naśladować Chrystusa. Nawet gdy czujemy zmęczenie i frustrację. Właśnie teraz stają przed nami konkretne wyzwania. Teraz, w czasie pandemii, szczególnie musimy wpatrywać się w miłosierne Serce Jezusa i je naśladować. W czym? W tym, jak kocha, przebacza i obdarowuje. W tym, jak cierpi, możemy uczyć się znosić swój ból, łączyć go z Jego bólem, nie uciekać od krzyża. Wpatrzeni w Chrystusa, możemy dostrzec, jak przebacza i wzywa do przebaczenia. Obdarowując, wzywa nas do obdarowywania drugiego człowieka. To takie ważne, byśmy nie stali się obojętni, by ból i wołanie o pomoc nigdy nam nie spowszedniały. W końcu też – Serce Jezusa wzywa, byśmy na co dzień żyli Ewangelią. Trzeba, żebyśmy byli świadectwem dla siebie nawzajem, jako bracia i siostry w wierze, ale i dla tych, którzy nas opuszczają lub widzą w nas wrogów. Ci drudzy nie sięgają po sakramentalną spowiedź, nie karmią się Eucharystią, nie sięgają po Pismo Święte, ale chcąc nie chcąc, spotykają nas i z naszego życia mogą czytać czystą Ewangelię i w nas spotkać Chrystusa. Jeśli taki będzie Kościół po pandemii, jeśli tacy będziemy wszyscy, to tylko Bogu za obecny czas szczerze dziękować… Kościół nie jest skazany na to, aby po całym covidowym wstrząsie przypominać powojenne gruzowiska. Ostatecznie pandemia może okazać się dla nas niczym zimny, ale oczyszczający prysznic.•
ks. Tomasz Białoń
wikariusz parafii Narodzenia NMP w Myślenicach, doktorant Uniwersytetu Papieskiego JPII w Krakowie, autor książek, m.in. „W czym naśladować Chrystusa”.
1
OCEŃ TEN ARTYKUŁ
1 2 3 4 5",,DODANE 08.04.2021 00:00,GN 14/2021,,https://www.gosc.pl/doc/6806933.Wielki-Bog-i-maly-wirus
"Rząd francuski walczy z ""wirusem religijnym""","Rządzący obecnie Francją socjaliści Francji zamierzają utworzyć Krajowe Obserwatorium Świeckości. Formalnie będzie ono miało za zadanie „kształtowanie sposobów przekazywania «moralności publicznej», aby znalazła ona godne siebie miejsce w szkole”.
Zdaniem wielu komentatorów – w praktyce będzie się to przekładać na łamanie wolności religijnej, wydalanie z kraju tych muzułmanów, żydów i chrześcijan, których władze uznają za nosicieli „patologii religijnej”.
Ogłoszony 10 grudnia komunikat biura prasowego prezydenta Françoisa Hollande’a, zapowiadający utworzenie wspomnianego Obserwatorium, nie wyszczególnia wprawdzie jego zadań, ale określił je za to wyraźnie minister spraw wewnętrznych Manuel Valls.
Według niego, celem przyszłego organizmu „nie jest walka z poglądami siłą, ale odnotowywanie i rozeznawanie, kiedy dany pogląd może się stać potencjalnie przejawem przemocy i prowadzić do czynu przestępczego”. „Chodzi oto, aby wiedzieć, kiedy należy interweniować, aby walczyć z tym, co [może] się stać patologią religijną” – oświadczył polityk.

Minister, członek rządu, który zezwala na uprawianie pornografii z 18-letnimi dziewczętami, podkreślił, że Obserwatorium skupi się na ekstremistach wszelkich wierzeń i jako przykład podał organizację Civitas, prowadzoną przez lefebrystów. Ich działania są, według niego, „na granicy legalności”, gdy kilkakrotnie protestowali oni przeciw aborcjom, związkom osób tej samej płci i występowali w obronie wolności religijnej.

Valls oświadczył ponadto, że „kreacjoniści w Stanach Zjednoczonych i w świecie islamskim, ekstremiści muzułmańscy, skrajni tradycjonaliści katoliccy czy ultraortodoksyjni żydzi chcą żyć oddzielnie w dzisiejszym świecie”.

Informując o nowej inicjatywie władz francuskich, agencja Reutera podała, że kraj ten „będzie obecnie wydalał zagranicznych i radykalnych imamów, usuniętych ze swych grup religijnych, a także tradycjonalistów katolickich o twardych przekonaniach, jeśli nowa polityka bezpieczeństwa wykaże w ich działaniach «patologię religijną» i że mogą one prowadzić do aktów przemocy”.

Jeśli wspomniane Obserwatorium rzeczywiście powstanie, rząd francuski będzie sam decydował, jacy katolicy „zachowują się dobrze” w czasie, gdy w kraju toczy się debata nad ustawą o związkach osób tej samej płci. Wstępnie odrzucono ją 17 listopada w następstwie wielkich manifestacji z udziałem ponad ćwierć miliona osób, które przeszły ulicami głównych miast kraju.
1",,DODANE 15.12.2012 10:07,KAI,"TAGI:
francja kościół religia",https://www.gosc.pl/doc/1395683.Rzad-francuski-walczy-z-wirusem-religijnym
Średniowieczny „wirus” ciągle uzdrawia,"To było spotkanie tych, którzy o świętej mniszce z Bingen usłyszeli niedawno, i tych, którzy od wielu lat idą przez życie z Hildegardą za rękę.
Wypełnione wnętrze Centrum im. bł. Jana Pawła II w Legnicy świadczyło o tym, że życie i duchowa spuścizna św. Hildegardy ciągle są ważne dla osób, reprezentujących różne regiony naszego kraju i różne środowiska. Naukowcy, lekarze, dietetycy, historycy, psychologowie – na miejscu można było przekonać się, że sylwetka tej skromnej mniszki, żyjącej na przełomie XI i XII wieku, ciekawi i inspiruje coraz szersze grono osób, co żartobliwie składano na karb „wirusa św. Hildegardy”.
Podczas kongresu swoje referaty wygłosili dr hab. Małgorzata Kowalewska z lubelskiego UMCS (spojrzenie filozofa na Hildegardową wizję świata), ks. dr hab. Bogusław Drożdż (Bóg powiedział, Hildegarda usłyszała – spojrzenie teologa). Alfreda Walkowska, założycielka Polskiego Centrum św. Hildegardy mówiła natomiast o współczesnym odbiorze myśli i dzieła Hildegardy. – Dzieło jej życia opierało się na harmonii duszy i ciała. Hildegarda podpowiada nam, jak zachować tę harmonię, aby żyć w dostępnej na tej ziemi szczęśliwości. Jednak cały czas daje nam do zrozumienia, że to wszystko tylko po to, abyśmy żyjąc właściwie, dotarli kiedyś do właściwego punktu – życia wiecznego – mówiła Alfreda Walkowska.
Wystąpienia przygotowane przez prelegentów, odkrywały na nowo, po kilkuset latach, uniwersalizm dzieła św. Hildegardy, stawiając ją w jednym szeregu z największymi nazwiskami nowożytnych lekarzy i teologów. Beata Kozłowska z Centrum Logopedycznego w Radomsku, pracuje z dziećmi, u których zdiagnozowano wady i zaburzenia mowy oraz zaburzenia rozwojowe. – Przyjechałam tu m. in. po to, żeby się dowiedzieć, czy pielęgnacja i odpowiednie odżywianie dziecka od niemowlęcia, właśnie według zasad żywieniowych św. Hildegardy, może być profilaktyką w walce z zaburzeniami mowy i rozwoju. Bardzo się cieszę, że moje przypuszczenia okazały się trafne. Pani Alfreda, jako wieloletni praktyk i terapeuta, zapewniła mnie, że dzięki odpowiedniej diecie i wychowaniu, jakie proponuje św. Hildegarda, możemy uniknąć urodzeń dzieci z tzw. deficytami. Także dietetycy obecni na kongresie nie kryli oczarowania medycyną św. Hildegardy.
1 2
OCEŃ TEN ARTYKUŁ
1 2 3 4 5",ROMAN TOMCZAK,DODANE 26.09.2013 00:00,Gość Legnicki 39/2013,"TAGI:
konferencja legnica św. hildegarda św. hildegarda z bingen",https://www.gosc.pl/doc/1717525.Sredniowieczny-wirus-ciagle-uzdrawia
Papież do księży: Potrzebne uzdrowienie z wirusa samowystarczalności,"Starzy i chorzy kapłani nadal pełnią ważna służbę w Kościele. Wyraża się ona w modlitwie, słuchaniu i w ofierze cierpienia. Franciszek pisze o tym w przesłaniu do lombardzkich księży, którzy spotkali się w sanktuarium Matki Bożej w Caravaggiu.
Ojciec Święty podziękował im za świadectwo miłości wiernej Bogu i Kościołowi, za cichy przekaz Ewangelii życia, za bycie żywą pamięcią, z której można czerpać, aby budować przyszłość Kościoła. Franciszek zauważył, że w ostatnich miesiącach wszyscy doświadczyli restrykcji. Niekończące i zawsze takie same wydawały się dni spędzone w ograniczonej przestrzeni. Dał o sobie znać brak uczuć ze strony najbliższych i przyjaciół; strach przed zarażeniem przypominał o ziemskiej tymczasowości.
Papież wyraził nadzieję, że ten okres pomoże zrozumieć, że bardziej od zawłaszczania życiowej przestrzeni potrzebne jest, aby nie tracić czasu, który został nam darowany. Niech on pozwoli smakować piękna spotkania z innymi, uzdrowienia z wirusa samowystarczalności.
Franciszek zauważył, że w trudnym okresie głuchego milczenia i przygnębiającej pustki wiele osób spontanicznie kierowało wzrok ku niebu. To może stanowić oczyszczające doświadczenie. Spotkanie z kruchością życia jest także okazją do udoskonalenia i uświęcenia. Nie należy bać się cierpienia: Pan niesie z nami nasz krzyż. Ojciec Święty polecił w modlitwie wszystkich księży zmarłych z powodu koronawirusa oraz tych, którzy przechodzą aktualnie proces leczenia.
1",,DODANE 17.09.2020 15:20,VATICANNEWS.VA,"TAGI:
księża papież franciszek samowystarczalność uzdrowienie",https://www.gosc.pl/doc/6525430.Papiez-do-ksiezy-Potrzebne-uzdrowienie-z-wirusa
Klucz do soboru,"O kryzysie Kościoła posoborowego, wirusie roku ’68 i sprzątaniu po Janie Pawle II z ks. Robertem Skrzypczakiem rozmawia ks. Tomasz Jaklewicz
Ks. Tomasz Jaklewicz: Podtytuł książki autorstwa Księdza brzmi „kryzys Kościoła posoborowego”. Czy to znaczy, że Sobór Watykański II wprowadził Kościół w stan kryzysu?
Ks. Robert Skrzypczak: – W roku 2012 mija 50 lat od rozpoczęcia soboru. Ta okrągła data oraz dialog z lefebrystami powodują nasilenie się dyskusji na temat bilansu soboru, a w jej ramach powiększanie się klubu niezadowolonych. Dominują w tym względzie dwie skrajne opinie. Jedni uważają, że sobór był zbyt mocnym przełomem, że jakoby odciął się od dotychczasowej tradycji Kościoła i to spowodowało wiele negatywnych zjawisk. Ta grupa utrzymuje, że dla uzdrowienia sytuacji trzeba zrobić potężny krok do tyłu, do epoki przedsoborowej, jakby posprzątać po soborze.
Druga grupa to pewnie ci, którzy chcą iść za bardzo do przodu?
– To także niezadowoleni, ale z innego powodu. Oni utrzymują, że sobór zatrzymał się w połowie drogi. Twierdzą, że czymś innym był tzw. duch soboru, a czymś innym teksty soborowe, które są efektem pewnego kompromisu. Od razu dodam, że w podejmowaniu uchwał soborowych nie zadowalano się zwykłą większością głosów. Poszukiwano efektu poparcia przeważającego. To była decyzja Pawła VI, któremu zależało na maksymalnej jednomyślności. Dziś w grupie zwanej progresistami pojawia się coraz częściej postulat zwołania soboru watykańskiego III, który miałby się zająć problemami rzekomo nierozwiązanymi, np. celibatu, etyki małżeńskiej, kapłaństwa kobiet, demokratyzacji Kościoła itd.
Wynikałoby z tego, że dziedzictwo soboru jest niejednozna­czne.
– Myślę, że istotne jest to, co nam zostawił Jan Paweł II w testamencie. Napisał w nim, że „długo jeszcze dane będzie nowym pokoleniom czerpać z tych bogactw, jakimi ten Sobór XX wieku nas obdarował”, co oznacza, że nie został jeszcze całkowicie wprowadzony w życie. Potrzebujemy jednak znalezienia klucza dostępu, jakiegoś rodzaju „passwordu”, do odczytania tego soboru. Rabini opowiadają, że Bóg zostawił cały worek kluczy i człowiek musi znaleźć ten właściwy, aby mógł otworzyć Torę. My dziś jesteśmy w analogicznej sytuacji, mamy worek kluczy pochodzących z różnych środowisk kościelnych, teologicznych. Musimy znaleźć ten, który pozwoli nam odczytać sobór, z założenia mający wywołać nową wiosnę Kościoła.
Kościół posoborowy na Zachodzie przeżył raczej zimę niż wiosnę. Masowe odejścia z kapłaństwa, pozamykane seminaria, kościoły… Dlaczego tak się stało?
– Bardzo chciałem znaleźć odpowiedź na to pytanie. Spędziłem kilka lat w północnych Włoszech i w Skandynawii. Byłem wstrząśnięty tempem sekularyzowania się chrześcijaństwa, odpływem wiernych z Kościoła, a także brakiem odwagi duchownych, by proponować ludziom Ewangelię w czystej postaci. Tam zrozumiałem, jak wielką rolę w przemianie mentalności duchownych i świeckich odegrały wydarzenia z roku 1968. My w Polsce byliśmy zajęci innymi problemami: walką o przetrwanie, wolność. Na Zachodzie studenci wyszli na barykady w imię wyzwolenia człowieka ze wszystkich dotychczasowych struktur, traktowanych jako ograniczający ludzką swobodę ciężar. Marksizm był przyjmowany z entuzjazmem. Wystąpiono przeciwko państwu, religii, Kościołowi. Zwalczano wszelkie autorytety. Razem ze studentami maszerowali też duszpasterze akademiccy. Spotkałem kapłanów, którzy do dzisiaj noszą w sobie wirusa roku 1968.
Żeby zrozumieć sytuację zachodniego Kościoła, musimy odrobić lekcję historii i zrozumieć to, co działo się na Zachodzie w 1968 roku.
– Nie musimy się zmuszać do tego, bo dzisiaj uderza w nas w Polsce wtórna fala tego, co się zdarzyło na Zachodzie. Taka jest natura wirusa, że się odradza, mutuje i rozsiewa epidemię.
Jak działa ten wirus?
– Kilka obrazków. W pewnej włoskiej parafii usiadłem w niedzielę w konfesjonale. Ludzie mnie pozdrawiali, ale nikt się nie spowiadał. Wyszedłem ubrudzony. Nie wziąłem pod uwagę, że wewnątrz może zalegać wielomiesięczna warstwa kurzu. Potem spostrzegłem, że w wielu kościołach konfesjonały służą za miejsce na szczotki i mopy. Ksiądz powinien iść z młodzieżą do pizzerii, ale niekoniecznie rozmawiać o Bogu, żeby nikogo „teologicznie” nie przestraszyć. Wielu duszpasterzy ma kłopot z mówieniem otwarcie o problemach moralnych, żeby ludzi do siebie nie zniechęcić. Bywałem czasem upominany, że za dużo mówię o Jezusie, o grzechu i nawróceniu, zasmucam ludzi poważnymi kwestiami, podczas gdy zapracowany, ponowoczesny katolik w niedzielę potrzebuje zrelaksować się. Inna scena: Msza św. w Kopenhadze. Proboszcz po „Oto Baranek Boży” odkłada Hostię i wycofuje się. Podchodzi pan z pierwszej ławki i pierwszy bierze Komunię. Okazało się, że to przewodniczący rady parafialnej. Proboszcz jest w niej zaledwie członkiem. Reguły demokracji, standardy ze świata polityki mają regulować życie instytucji, która ma cele nadprzyrodzone. Zawaliło się ludziom niebo, nie ma życia wiecznego. Nie ma grzechu, nie ma świętości. Są tylko problemy doczesne, polepszanie warunków bytowych, nic poza tym. Oto nowoczesna antropologia.
1 2 3 4
DO POBRANIA:
Ks. dr Robert Skrzypczak
OCEŃ TEN ARTYKUŁ
1 2 3 4 5",KS. TOMASZ JAKLEWICZ,DODANE 04.01.2012 00:15,GN 01/2012,,https://www.gosc.pl/doc/1044066.Klucz-do-soboru
Papież wzywa do większego wsparcia obszarów misyjnych dotkniętych wirusem,"Niech Kościoły, które mogą, utworzą - za pośrednictwem Papieskich Dzieł Misyjnych (PDM) - specjalny fundusz, który w obecnych, trudnych warunkach światowej pandemii będzie wspierał obszary misyjne. Z taką inicjatywą wystąpił ostatnio Franciszek, przeznaczając wstępnie na ten cel 750 tys. dolarów. Poinformował o tym prefekt Kongregacji Ewangelizacji Narodów kard. Luis Tagle, wyrażając jednocześnie wdzięczność Ojcu Świętemu za ten pomysł.
 Zwrócił uwagę, że o tych terenach mówi się obecnie mniej, gdyż po Chinach to właśnie państwa zachodnie stały się największym ogniskiem tej zarazy. Tymczasem mamy do czynienia z pandemią, ogarniającą nie tylko Północ, ale też Południe naszej planety, łącznie z Ameryką Południową i Afryką, a więc ziemie, które z kościelnego punktu widzenia są w znacznym stopniu misyjne. A w obliczu dużo mniejszych środków przeznaczanych na walkę z koronawirusem sytuacja jest tam szczególnie trudna i groźna – zaznaczył kardynał w komentarzu dla watykańskiej agencji misyjnej FIDES.
Przypomniał, że Kościół często jest na pierwszej linii walki z głównymi zagrożeniami godności ludzkiej. W samej tylko Afryce ponad 74 tys. sióstr zakonnych i przeszło 46 tys. kapłanów prowadzi 7274 szpitali i klinik, 2346 domów starców i dla osób bezradnych a w prowadzonych przez Kościół 45088 szkołach podstawowych uczy się ponad 19 milionów dzieci. W wielu rejonach wiejskich siostry i księża jako jedyni świadczą pomoc lekarską i zajmują się działalnością oświatową – podkreślił prefekt Kongregacji.
W tym kontekście zwrócił uwagę, że Ojciec Święty chce, aby te instytucje kościelne, które są w stanie i pragną pomagać, były zachęcane do wnoszenia swego wkładu do nowego funduszu za pośrednictwem krajowych oddziałów PDM, gdyż to właśnie Dzieła są oficjalnym kanałem pomocy papieża dla misji, Wspierają one ponad 1110 diecezji, głównie w Azji, Afryce, Oceanii i częściowo w regionie amazońskim.
Przewodniczący PDM abp Giampietro Dal Toso zauważył, że dzięki tej sieci można pokazać, że “nikt nie jest sam w czasie tego kryzysu”. Zaznaczył, że “instytucje i słudzy Kościoła pełnią żywotną rolę"" i dodał, że tworząc nowy fundusz Ojciec Święty pragnie, aby w obliczu cierpień tak wielu osób nie zapominać o tych, którzy mogą nie mieć nikogo, kto by się o nich zatroszczył, okazując w ten sposób miłość Boga Ojca"".
1
OCEŃ TEN ARTYKUŁ
1 2 3 4 5",,DODANE 06.04.2020 16:31,KAI,,https://www.gosc.pl/doc/6246933.Papiez-wzywa-do-wiekszego-wsparcia-obszarow-misyjnych
Papież: Trzeba znaleźć lekarstwo na koronawirusa i wirusa niesprawiedliwości,"Papież Franciszek powiedział w środę, że pandemia ukazała trudną sytuację ubogich i panujące nierówności. Dodał, że trzeba znaleźć lekarstwo na ""małego, ale strasznego wirusa, który rzuca cały świat na kolana"" oraz na ""wirusa niesprawiedliwości społecznej"".
Podczas audiencji generalnej w Watykanie, w kolejnej katechezie z cyklu ""Uzdrowić świat"", papież podkreślił, że koronawirus, który ""nie czyni wyjątków między ludźmi, znalazł na swojej niszczącej drodze wielkie nierówności oraz dyskryminację"" i je zwiększył.
Wskazał, że odpowiedź na pandemię musi być podwójna. Z jednej strony, mówił, niezbędne jest znalezienie lekarstwa na koronawirusa.
""Z drugiej strony musimy wyleczyć z wielkiego wirusa, jakim jest niesprawiedliwość społeczna, nierówność szans, marginalizacja i brak ochrony najsłabszych"" - podkreślił Franciszek.
Wyjaśnił, że w tej podwójnej odpowiedzi nie może zabraknąć ""preferencyjnej opcji na rzecz ubogich"".
""Uczniów Jezusa - przypomniał - rozpoznaje się po ich bliskości wobec ubogich, maluczkich, chorych i uwięzionych, wykluczonych i zapomnianych, pozbawionych pożywienia i odzieży"". Papież zaznaczył, że to jest ""kluczowe kryterium autentyczności chrześcijańskiej"".
""Niektórzy myślą błędnie, że ta preferencyjna miłość do ubogich jest zadaniem dla nielicznych, ale w rzeczywistości jest to misja całego Kościoła"" - powiedział Franciszek, przywołując słowa św. Jana Pawła II.
Papież zauważył, że wiele osób chce obecnie powrócić do normalności i wznowić działalność gospodarczą.
""Ale ta normalność nie może obejmować niesprawiedliwości społecznych i niszczenia środowiska. Dzisiaj mamy okazję, by zbudować coś odmiennego. Na przykład możemy rozwinąć gospodarkę integralnego rozwoju ubogich, a nie pomocniczości"" - dodał.
Taki model gospodarki jego zdaniem ""nie ucieka się do lekarstw, które faktycznie zatruwają społeczeństwo"".
Konieczne jest według papieża zaprojektowanie gospodarki, w której ludzie, zwłaszcza najubożsi, są w centrum, oraz stworzenie kuracji dającej pierwszeństwo tym najbardziej jej potrzebującym.
""Jakie smutne byłoby, gdyby szczepionka na Covid-19 była priorytetem dla najbogatszych"" - dodał.
""Jakim skandalem byłoby, gdyby pomoc ekonomiczna, jaką obserwujemy, w większości z pieniędzy publicznych, skupiona byłaby na tym, by uratować przemysł, który nie przyczynia się do włączania wykluczonych, promocji najuboższych, dobra wspólnego i troski"" o środowisko naturalne - mówił Franciszek.
Wyraził przekonanie, że jeśli wirus miałby doprowadzić do umocnienia się świata niesprawiedliwego dla ubogich i najsłabszych, to ""musimy zmienić ten świat"".
""Musimy działać już teraz, by leczyć z epidemii wywołanych przez małe niewidoczne wirusy i tych spowodowanych przez wielkie i widoczne niesprawiedliwości społeczne"" - oświadczył papież.
Zwracając się do Polaków powiedział: ""Drodzy bracia i siostry, jednoczę się duchowo z tymi wszystkimi, którzy podejmują różnorakie inicjatywy duchowe, naukowe i społeczne w celu ograniczenia skutków pandemii w społeczeństwach i wyjścia naprzeciw życiowym potrzebom chorych i ich rodzin"".
""Proszę was, bądźcie hojni i nie zapominajcie o potrzebach najuboższych, samotnych, zwłaszcza starszych i chorych. Niech Pan was błogosławi i wspiera"" - dodał Franciszek.
Była to kolejna od początku pandemii audiencja bez udziału wiernych.
1",,DODANE 19.08.2020 11:43,PAP,"TAGI:
epidemia kościół pap papież społeczeństwo watykan zdrowie",https://www.gosc.pl/doc/6471976.Papiez-Trzeba-znalezc-lekarstwo-na-koronawirusa-i-wirusa
"Arcybiskup Tokio prosi, by olimpijczycy zrezygnowali z odwiedzania kościołów","Katolicki arcybiskup Tokio, Tarcisio Isao Kikuchi poprosił przyjezdnych olimpijczyków i trenerów, aby powstrzymali się od uczęszczania do lokalnych kościołów katolickich, żeby zapobiec rozprzestrzenianiu się wirusa COVID-19 – donosi agencja CNA.
Hierarcha wypowiadając się 12 lipca, zaznaczył że archidiecezja tokijska uczestniczy w wysiłkach na rzecz walki z pandemią. Dlatego poprosił, aby wszyscy przybywający do metropolii tokijskiej podczas Igrzysk Olimpijskich i Paraolimpijskich tego lata „powstrzymali się od odwiedzania kościołów"".
„Archidiecezja tokijska początkowo planowała, aby każda parafia mogła odpowiedzieć na duchowe potrzeby wielu ludzi, którzy przybędą do Japonii na to międzynarodowe wydarzenie"" - powiedział abp Kikuchi. „Zdecydowaliśmy się jednak odwołać wszystkie plany i tym samym nie będziemy w jakikolwiek szczególny sposób angażować się w Olimpiadę i Paraolimpiadę"".
Miasto Tokio wprowadziło już stan wyjątkowy na dwa tygodnie przed Igrzyskami Olimpijskimi, które mają się rozpocząć 23 lipca. Zakazano również widzom udziału w olimpijskich imprezach sportowych, aby ograniczyć rozprzestrzenianie się COVID-19.
W ramach czwartego stanu wyjątkowego w mieście od czasu wybuchu pandemii, archidiecezja tokijska ogranicza liczbę osób, które mogą przebywać jednocześnie w kościele, zachowując dystans społeczny i poprosiła katolików, aby uczęszczali tylko do swoich lokalnych parafii.
„Parafia będzie prowadzić rejestr osób, które uczestniczyły we Mszy świętej, aby odpowiedzieć na prośbę departamentu zdrowia publicznego w przypadku potwierdzonego przypadku zakażenia wirusem COVID-19” - czytamy na stronie internetowej archidiecezji.
W archidiecezji tokijskiej, która służy ok. 100 tys. katolikom nadal obowiązuje dyspensa od obowiązku uczestniczenia w niedzielnych Mszach św.
Według stanu na dzień 13 lipca, lokalne władze podają, że w tokijskim obszarze metropolitalnym, który liczy ponad 36 milionów mieszkańców, hospitalizowanych jest 1.986 osób z COVID-19.
Spośród tych hospitalizowanych, 58 osób ma ciężkie objawy. W sumie w Tokio zmarło 2 258 osób z powodu COVID-19 od czasu pierwszego wybuchu koronawirusa w Wuhan w Chinach w 2019 r.
Szacuje się, że 28 proc. populacji Japonii otrzymało co najmniej jeden zastrzyk szczepionki przeciwko COVID-19 według stanu na 13 lipca - podaje Reuters.
„Wszyscy wiemy, że program szczepień postępuje” – powiedział abp Kikuchi, który jest już zaszczepiony. Zaznacza, że każdy musi podjąć decyzję w tej sprawie.
Wskazówki dotyczące wizyt w kościele dla przyjezdnych pozostaną w mocy na czas Igrzysk Paraolimpijskich, które odbędą się w metropolii tokijskiej od 24 sierpnia do 5 września.
„Pamiętajmy, że naszym ważnym obowiązkiem jest ochrona nie tylko własnego życia, ale także ochrona tych wszystkich, którzy otrzymali od Boga dar życia” - powiedział arcybiskup.
1",,DODANE 14.07.2021 10:34,KAI,"TAGI:
igrzyska olimpijskie w tokio",https://www.gosc.pl/doc/6978636.Arcybiskup-Tokio-prosi-by-olimpijczycy-zrezygnowali-z
Anglia: Kościoły pozostaną otwarte,"W związku z epidemią koronawirusa kard. Vincent Nichols wzywa wierzących, by „nie myśleli wyłącznie o sobie, ale także o innych, nawet w tak praktycznych sprawach jak zakupy”. Kościół katolicki w Anglii współdziała z instytucjami świeckimi w celu ograniczenia rozprzestrzeniania się wirusa, ale nadal służy wiernym i wyklucza możliwość zamykania kościołów.
Konferencja Episkopatu Anglii i Walii zobowiązała proboszczów do usunięcia święconej wody z kropielnic, a wiernych do przyjmowania Komunii św. na rękę i przekazywania znaku pokoju przez skinienie głową. Zarazem episkopat podkreśla zasadność ewentualnej decyzji o zawieszeniu uczestnictwa wiernych w codziennych Mszach Świętych. Jak mówi kardynał Vincent Nichols: „Dostępność Kościoła i jego przestrzeni będzie bardzo ważna w nadchodzących miesiącach. Kościoły pozostaną otwarte, ponieważ są miejscami, do których ludzie mogą przychodzić, posiedzieć w ciszy i pomodlić się. Są obszerne, przebywanie w nich nie stwarza ryzyka dla zdrowia” – podkreślił w wywiadzie dla BBC. Dodał, że Msze Święte są transmitowane przez internet i ludzie mogą w nich uczestniczyć, nie wychodząc z domu, mogą modlić się we wspólnocie wirtualnej łączności z kapłanem.
„Myślę, że mamy dwie zasady głęboko zakorzenione w naszej kulturze, wywodzące się z tradycji judeochrześcijańskiej – jedna to „czcij ojca i matkę ”, a druga „kochaj bliźniego jak siebie samego ”. Myślę, że ludzie w tym kraju są dojrzali na tyle, by nie stracić z oczu tych zasad, musimy więc oprzeć się strachowi i samolubstwu i żyć tymi zasadami, otoczyć troską osoby starsze i nie myśleć wyłącznie o sobie, ale również o innych, nawet w tak praktycznych sprawach jak zakupy” – powiedział kardynał Nichols.
Episkopat Anglii i Walii szczególną uwagę zwraca na duszpasterstwo chorych, zalecając dużą ostrożność w związku z obecnością u osób starszych. Należy ją tak aranżować, by zabezpieczyć zdrowie zarówno osób odwiedzanych, jak i odwiedzających, ale, jak zaznacza kardynał Nichols: tylko w bardzo ekstremalnych okolicznościach fizyczna obecność może być niemożliwa. „Wierzę, że znacznej większości ludzi będziemy w stanie przynieść oczekiwaną przez nich posługę, pocieszenie i obietnicę życia po śmierci, która dotyczy każdego z nas” – podkreślił przewodniczący Episkopatu Anglii i Walii, kardynał Vincent Nichols.
1",,DODANE 17.03.2020 07:21,VATICANNEWS.VA,"TAGI:
anglia epidemia koronawirus kościół",https://www.gosc.pl/doc/6218462.Anglia-Koscioly-pozostana-otwarte
Dzieci barona Münchhausena,"Herezje to wirusy, które – nawet pokonane w jakimś momencie dziejów ludzkości – nie giną, lecz powracają w zmutowanej postaci.
Od wieków Kościół zmaga się z herezją gnozy i jej obietnicą bez pokrycia, składaną wciąż nowym pokoleniom mieszkańców naszego globu. Jest to obietnica samozbawienia. Coraz śmielej porzucamy naszą zależność od katechezy i sakramentów, niechętnie słuchamy o grzechu, nie znajdujemy w sobie potrzeby nawrócenia, nie umiemy się spowiadać ani prosić innych o przebaczenie. Opustoszałe kościoły i zakurzone ambony świadczą o tym, że postnowoczesny człowiek uwierzył w to, że jest dobry. I to we wszystkim. Bycie dobrym stało się nie tylko diagnozą, ale i powinnością. Masz być dobrym: w pracy, bieganiu, odchudzaniu się, logowaniu do sieci, profesjonalizmie, obywatelskości, europejskości… A gdy tego będzie mało, swe poczucie bycia dobrym możesz podreperować promocją czystości środowiska naturalnego bądź zaangażowaniem się w walkę o prawa zwierząt.
Tymczasem Chrystus mówi do młodzieńca: „dobry jest tylko Bóg” (Mt 19,17). I to w kontekście pytania, którym tamten zamierzał podtrzymywać swe fałszywe wyobrażenie o sobie i swych możliwościach: „co dobrego mam czynić, aby otrzymać życie wieczne?” (Mt 19,16). Błąd Pelagiusza, mnicha z przełomu IV i V wieku po Chrystusie, tkwił w przekonaniu, że człowiek jest z natury dobry. Współcześni psychologowie ze szkół Rogersa i Maslowa powtarzają to samo: człowiekowi wystarczy stworzyć warunki, a sam zrealizuje siebie i własne cele. Co do grzeszności ludzkiej duszy – niektórzy wierzą w to, że jak baron Münchhausen, ciągnąc się za włosy, sami wydobędą się z bagna, w które ludzkość, zawsze gdy zapomina o Chrystusie, zanurza się po uszy.
Tylko Bóg jest dobry! Bez miłości Chrystusa, bez Jego zwycięstwa na krzyżu, nie jesteśmy w stanie wyzwolić się od wewnętrznego smutku, złych reakcji, zaraźliwej podłości, kłótliwości, egoizmu, narcyzmu… Łaska Boża jest do zbawienia koniecznie potrzebna. Istota Boga wyraża się w Jego działaniu względem nas: wszystko oszczędza, nawet tych, którzy nie wierzą; karci nas i ocenia łagodnie, rządzi naszymi sprawami z oględnością, wlewa w ludzkie serca nadzieję, że nawet po najcięższym grzechu może przyjść nowy świt nawrócenia i człowiek z kanalii jest w stanie przemienić się w świętego. Bez Ciebie, Panie, nie ma nic dobrego.
1
OCEŃ TEN ARTYKUŁ
1 2 3 4 5",KS. ROBERT SKRZYPCZAK,DODANE 23.07.2017 00:00,GN 29/2017,,https://www.gosc.pl/doc/4045026.Dzieci-barona-M-nchhausena
Dlaczego Kościół mówi „nie”?,"Po wypowiedzi Benedykta XVI na temat prezerwatywy, zawartej w jego najnowszej książce, pojawiły się opinie, że papież zmienia nauczanie Kościoła w tej dziedzinie. To nieprawda.
Stosowanie prezerwatywy może pojawić się w dwóch kontekstach: jako środek antykoncepcyjny oraz jako środek przeciw zakażeniu AIDS. Nauczanie Kościoła na temat używania prezerwatywy antykoncepcyjnie jest niezmienne. Kościół odczytując istotę aktu seksualnego, zauważa w nim dwa istotne znaczenia: jedność małżonków oraz otwarcie na prokreację. Małżonkowie podejmując współżycie, pogłębiają swoją miłość oraz podejmują działanie, które może doprowadzić do poczęcia. Rytm biologiczny organizmu kobiety sprawia, że nie każdy akt małżeński kończy się poczęciem dziecka.

Małżonkowie mogą współżyć, kierując się okresami biologicznymi, tzn. jeśli pragną poczęcia dziecka, podejmują współżycie w okresach płodnych, natomiast kiedy z różnych powodów planują odsunięcie w czasie powołania do życia kolejnego dziecka, to współżyją w okresach niepłodnych. Zawsze jednak pozostają otwarci na potomstwo. Nauczanie Kościoła przypomina, że moralnie niegodziwe jest ograniczanie poczęcia w sposób sztuczny, czy to przez używanie środków hormonalnych, stosowanie prezerwatywy, czy przez stosunek przerywany, który – choć nie jest działaniem sztucznym – jest zachowaniem nienaturalnym. Nauka Kościoła dotycząca sprzeciwu wobec środków antykoncepcyjnych zawarta została najpełniej w encyklice Pawła VI „Humanae vitae” (1968), ale była już obecna w encyklice Piusa XI „Casti connubii” (1930). Wielokrotnie została potwierdzona przez Jana Pawła II, głównie w adhortacji „Familiaris consortio” (1981). Ostatnia wypowiedź Benedykta XVI nie zmienia tego nauczania ani tym bardziej nie wprowadza rewolucji.

Kondom nie chroni
Prezerwatywa jest wykorzystywana przez niektóre środowiska jako przeciwdziałanie zakażeniu wirusem HIV. We współczesnych społeczeństwach pojawia się wiele form przeciwdziałania zakażeniu chorobą AIDS. Generalnie mówi się o strategiach: A–B–C. A–to abstinence, chodzi o abstynencję seksualną, B–be faithful, tzn. bycie wiernym, C–condom, czyli prezerwatywa. Strategie A i B określa się mianem „pierwszorzędowych zmian zachowań”, C to „drugorzędowa zmiana zachowań”. W wielu społeczeństwach na Zachodzie, a przez Zachód także w Afryce, skoncentrowano się na „drugorzędowej zmianie zachowań”, czyli na promocji prezerwatywy.
1 2 3
OCEŃ TEN ARTYKUŁ
1 2 3 4 5","KS. ANTONI BARTOSZEK, TEOLOG MORALISTA, KIEROWNIK W ZAKŁADZIE NAUK O RODZINIE NA WYDZIALE TEOLOGICZNYM UŚ",DODANE 02.12.2010 21:38,GN 48/2010,,https://www.gosc.pl/doc/789748.Dlaczego-Kosciol-mowi-nie
Bonifratrzy wśród ofiar Eboli,"W Liberii ogłoszono stan wyjątkowy z powodu epidemii zakażeń wirusem Ebola. Zaraza nie omija też ludzi Kościoła. Jedną z jej ofiar stał się br. Patrick Nshamdze z zakonu bonifratrów. 52-letni zakonnik był dyrektorem szpitala w Monrovii.
„Pracowaliśmy razem przez sześć lat w Rzymie"" – wspomina swojego współbrata br. Marco Fabello. ""Nie jestem zaskoczony, że nie wycofał się w tym czasie zagrożenia, choć boli mnie, że odszedł. Chciał być blisko chorych do końca, w duchu braterstwa, które jest sercem naszego powołania” – dodaje włoski bonifrater.

Wirusem Ebola zaraził się także inny przedstawiciel tego samego zakonu pracujący w Liberii, Hiszpan br. Miguel Pajares. 75-letni misjonarz został przewieziony wojskowym samolotem do Madrytu. Pierwsze badania wskazują, że jego stan jest „klinicznie stabilny”.

Od kilku dni stan zdrowia br. Miguela Pajaresa znajduje się w czołówkach wiadomości i nie schodzi z pierwszych stron gazet. Pomimo że niektóre media używają tonu alarmistycznego, to jednak decyzja rządu o przywiezieniu misjonarza do kraju jest widziana jako godny uznania gest humanitarny. Rządowy samolot przyleciał z Liberii 7 sierpnia we wczesnych godzinach porannych.

Oprócz br. Miguela Pajaresa na pokładzie była również siostra Juliana, Hiszpanka pochodzenia gwinejskiego, u której nie wykryto wirusa Ebola. Na miejscu pozostały dwie inne siostry zakonne, które nie mają obywatelstwa hiszpańskiego.

Br. Miguel Pajares trafił do szpitala im. Karola III. Pierwszy komunikat lekarski mówi, że jego stan jest klinicznie stabilny. Choć nie ma lekarstwa na wirusa, to jednak rodzina nie traci nadziei na wyzdrowienie swego krewnego. Przy okazji media poświęcają dużo miejsca pracy misjonarzy. Często są oni jedynymi ludźmi, którzy towarzyszą ludności na terenach zagrożonych wojną, dotkniętych kataklizmami czy epidemią.

W Sierra Leone, w związku z ogłoszonym wcześniej niż w Liberii przez prezydenta Ernesta Bai Koromę stanem wyjątkowym, mieszkańcy pozostali przez cały poniedziałek 4 sierpnia w domach. „W ten sposób mają lepiej sobie uświadomić krytyczną sytuację, której nie możemy i nie powinniśmy dłużej ukrywać” – wyjaśnia pracujący tam o. Luigi Brioni. „Brak informacji zwiększa ryzyko, zwłaszcza w odległych obszarach, takich jak okręg Kallahun na granicy liberyjsko-gwinejskiej, który został dotknięty epidemią najmocniej” – dodaje misjonarz ksawerianin. W związku z tym powstają punkty kontrolne, gdzie zatrzymuje się przechodniów, oferując środki dezynfekujące i porady profilaktyczne.

O próbach zaradzenia tej trudnej sytuacji w wywiadzie dla Radia Watykańskiego mówiła pracująca w Sierra Leone misjonarka świecka Joanna Stępczyńska. „W tej chwili podejmowane są we wszystkich organizacjach – zarówno kościelnych, jak i muzułmańskich, które są tutaj większością – różne kroki w walce z chorobą. Przede wszystkim urządza się spotkania informujące, czym jest ta choroba, czym się objawia i jak jej zapobiegać. Środki prewencyjne, które podjęto, to przede wszystkim bieżąca woda przed każdym kościołem i kaplicą, by wchodzący do świątyni mogli umyć ręce. Są zalecenia, by nie przekazywać sobie znaku pokoju przez podanie ręki, a jedynie przez ukłon. Jest także zachęta arcybiskupa, by Komunię Świętą przyjmować na rękę. Organizuje się również spotkania modlitewne. Prezydent Sierra Leone wezwał cały naród do obchodzenia w zeszły poniedziałek dnia postu i modlitwy w intencji oddalenia epidemii. Wszystkie urzędy i sklepy były pozamykane i nie wolno było przemieszczać się po kraju” – powiedziała Stępczyńska.

Od lutego w Afryce Zachodniej Ebola zabiła co najmniej 729 osób. W samym Sierra Leone było ponad 200 ofiar. Początkowo reakcją władz i lokalnych społeczności na przypadki zachorowań były powolność i niedowierzanie. Obecnie powstają ośrodki, w których osobom zgłaszającym się z podejrzeniem zachorowania udziela się natychmiast pomocy. Duże nadzieje wiązane są z projektem zatwierdzonym przez Światową Organizację Zdrowia (WHO), dzięki któremu do tego regionu Czarnego Lądu dotrze celem zwalczania wirusa 100 mln dolarów oraz lekarze, eksperci i sprzęt.
1",,DODANE 07.08.2014 17:51,KAI,,https://www.gosc.pl/doc/2113086.Bonifratrzy-wsrod-ofiar-Eboli
"Media: Papież miał nowy test na koronawirusa, wynik negatywny","Papież Franciszek został poddany kolejnemu testowi na obecność koronawirusa, który okazał się negatywny - przekazał w czwartek dziennik ""Il Messaggero"". Wirus pojawił się u osoby w bliskim otoczeniu papieża.
Według tej gazety badanie wykonano w środę – zaraz po tym, gdy zakażenie stwierdzono u włoskiego księdza z Sekretariatu Stanu, który mieszka w watykańskim Domu Świętej Marty, gdzie znajduje się również apartament papieża.
Watykan nie potwierdził ani doniesień o zakażonym mieszkańcu Domu Świętej Marty, ani o kolejnym badaniu Franciszka. Pierwsze badanie papież przeszedł w lutym, gdy był bardzo przeziębiony. Wynik również wtedy był negatywny.
Problemem, jak się zauważa, jest to, że koronawirus pojawił się w domu, w którym mieszka Franciszek, dzieląc przestrzeń z innymi licznymi lokatorami.
1",,DODANE 26.03.2020 11:23,PAP,"TAGI:
epidemia kościół pap papież włochy zdrowie",https://www.gosc.pl/doc/6231377.Media-Papiez-mial-nowy-test-na-koronawirusa-wynik-negatywny
"Media: Przypadek koronawirusa w Domu Świętej Marty, gdzie mieszka papież","Przypadek zakażenia koronawirusem stwierdzono w watykańskim Domu Świętej Marty, gdzie mieszka papież Franciszek - podał w środę włoski dziennik ""Il Messaggero"". Według gazety wirusa potwierdzono u współpracownika papieża z Sekretariatu Stanu.
Pracownik Stolicy Apostolskiej, który mieszka w tej rezydencji w Watykanie, został hospitalizowany. Jak zaznaczył dziennik na swojej stronie internetowej, stan chorego nie budzi obaw. Problemem jest natomiast obecność koronawirusa w miejscu zamieszkania papieża - dodał.
Watykan nie odniósł się do tych doniesień.
  1",,DODANE 25.03.2020 19:49,PAP,"TAGI:
epidemia kościół pap papież watykan zdrowie",https://www.gosc.pl/doc/6230751.Media-Przypadek-koronawirusa-w-Domu-Swietej-Marty-gdzie-mieszka
Papież: Tzw. normalność była chora na niesprawiedliwość i nierówność,"Tak zwana normalność przed pandemią ""była chora na niesprawiedliwość, nierówności i degradację środowiska"" - powiedział w środę papież Franciszek. Dodał, że trzeba znaleźć lekarstwo nie tylko na koronawirusa, ale i na ""wielkie wirusy ludzkie i społeczno-ekonomiczne"".
Podczas audiencji generalnej, w kolejnej katechezie na temat wychodzenia z kryzysu pandemii papież podkreślił: ""Mówi się: wracamy do normalności"". ""Nie, tak być nie może"" - stwierdził.
Franciszek wskazywał, że godność, solidarność i pomocniczość są niezbędnymi sposobami promowania ludzkiej godności i dobra wspólnego.
""Mały wirus dalej wywołuje głębokie rany i demaskuje naszą słabość fizyczną, społeczną i duchową, obnażył wielkie nierówności panujące na świecie; nierówność szans, dóbr, dostępu do opieki zdrowotnej, technologii"" - powiedział.
Wyraził przekonanie, że nierówności te ""nie są naturalne ani nieuniknione"", lecz są ""dziełem człowieka i wynikają z modelu wzrostu oderwanego od najgłębszych wartości"". ""To doprowadziło do utraty nadziei przez wielu i zwiększyło niepewność oraz niepokój"" - ocenił papież.
Jego zdaniem nie można czekać na to, aż problemy te rozwiąże model ekonomiczny, który leży u podstaw ""niesprawiedliwego i niezrównoważonego rozwoju"".
Franciszek zaapelował o pilne działania, by wypracować zasady ""dobrej polityki"" oraz systemów organizacji społecznej, w których ""wynagradza się uczestnictwo, troskę i wielkoduszność, a nie obojętność, wyzysk i partykularne interesy"".
""Społeczeństwo solidarne i sprawiedliwe jest zdrowsze"" - oświadczył papież.
Zwracając się do Polaków przypomniał, że rozpocznie się wkrótce październik, czyli miesiąc tradycyjnie poświęcony Matce Bożej Różańcowej.
""Bądźcie wierni waszemu zwyczajowi modlitwy różańcowej w waszych wspólnotach, a szczególnie w rodzinach. Rozważając każdego dnia tajemnice życia Maryi w świetle zbawczego dzieła Jej Syna, pozwólcie Jej uczestniczyć w waszych radościach, w waszych troskach i w chwilach szczęścia"" - dodał Franciszek.
Audiencja generalna odbyła się ponownie na dziedzińcu świętego Damazego przed Pałacem Apostolskim, gdzie mieści się mniej wiernych. Przed jej rozpoczęciem Franciszek długo rozmawiał z pielgrzymami z wielu krajów i ich błogosławił. Wszyscy mieli maseczki.
Mocne słowa Franciszka podczas modlitwy o ustanie pandemii (pełny tekst)
Do przyjęcia Pana Boga oraz mocy wiary, która wyzwala ze strachu i daje nadzieję, zachęcił Ojciec Święty w homilii poprzedzającej nadzwyczajne błogosławieństwo Urbi et Orbi. Franciszek przewodniczył modlitwie na dziedzińcu bazyliki watykańskiej, przy pustym placu św. Piotra. 
1",,DODANE 30.09.2020 10:56,PAP,"TAGI:
kościół pap papież watykan",https://www.gosc.pl/doc/6549022.Papiez-Tzw-normalnosc-byla-chora-na-niesprawiedliwosc-i
Nieoficjalnie: Papież poddany testom na koronawirusa,"Przeziębiony papież Franciszek został poddany testowi na obecność koronawirusa, wynik był negatywny - taką nieoficjalną informację podał rzymski dziennik ""Il Messaggero"". Badanie przeprowadzono w ramach prewencji, bo wirus szerzy się od 12 dni we Włoszech.
83-letni papież jest przeziębiony od prawie tygodnia. Jeszcze w niedzielę podczas spotkania z wiernymi na modlitwie Anioł Pański miał silny kaszel.
Według gazety, gdy po niedawnej wizycie w Bari i licznych spotkaniach z przybyszami z całego świata u Franciszka pojawiła się podniesiona temperatura i ból gardła, lekarze zbadali go na obecność koronawirusa. Ponieważ test nie potwierdził obecności Covid-19, papież mógł dalej odprawiać poranne msze i przyjmować wizyty w Domu Świętej Marty, gdzie mieszka.
Watykan nie poinformował o teście. Od początku zapewniano, że to jedynie ""lekka niedyspozycja"" i nie ma powodu, by stawiać inne diagnozy.
Franciszek musiał natomiast zrezygnować z wyjazdu do podrzymskiego miasteczka Ariccia na rekolekcje wielkopostne dla niego i dla całej Kurii Rzymskiej. Potrwają one do piątku. W tym czasie papież, który pozostał w Watykanie, nie będzie spotykać się z wiernymi. Z powodu rekolekcji, a nie przeziębienia, nie odbędzie się środowa audiencja generalna.
Wcześniej poinformowano o specjalnych krokach prewencyjnych zastosowanych w Watykanie w dniach kryzysu epidemiologicznego we Włoszech. Szczególnie chroniony jest prawie 93-letni emerytowany papież Benedykt XVI, który mieszka w dawnym budynku klasztornym w Ogrodach Watykańskich. Wizyty u niego ograniczono, a kontrole zostały wzmocnione.
Obecny kryzys doprowadził do znacznego ograniczenia liczby zwiedzających zawsze dotąd oblężone Muzea Watykańskie - podało ""Il Messeggero"", według którego turystów jest obecnie o 60 proc. mniej.
Nie panikuj, czyli dlaczego histeria wokół koronawirusa może być groźniejsza od samej choroby
Czy maseczki noszone przez zdrowe osoby chronią przed zakażeniem, jak zminimalizować ryzyko zarażenia i czy prawdą jest, że alkohol zwalcza wirusa z Wuhan? Odpowiada Tomasz Rożek. 
1",,DODANE 03.03.2020 06:20,PAP,"TAGI:
badania kościół pap papież watykan zdrowie",https://www.gosc.pl/doc/6193462.Nieoficjalnie-Papiez-poddany-testom-na-koronawirusa
"""Lepiej umrzeć od wirusa niźli z głodu…"" - Polak w Kenii o sytuacji w zwiąku z COVID-19","Globalna pandemia koronawirusa dotarła do Afryki, w tym do Kenii. Na chwilę obecną stwierdzono w tym kraju 142 przypadki COVID-19 (stan na 6.04.2020). - Jednak przy bardzo małej liczbie testów (przeprowadzono niewiele ponad 1500 testów od pierwszego przypadku koronawirusa – 13 marca) wszyscy podejrzewamy, że liczba osób zainfekowanych jest o wiele wyższa - pisze mieszkający w Nairobi, Radosław Malinowski, twórca i prezes organizacji HAART Kenya, pomagającej ofiarom handlu ludźmi w Afryce, oraz inicjator kampanii Wolni-Niewolni, prowadzonej w Polsce na rzecz pomocy ofiarom procederu przez Pomoc Kościołowi w Potrzebie.
Poniżej relacja Radosława Malinowskiego:
Wobec wirusa
Są też niestety pierwsze przypadki śmiertelne, przynajmniej te, potwierdzone przez władze. I mimo że wiadomości napływające z Europy i Azji przygotowywały nas wszystkich na to zbilżające się zagrożenie to dopiero pierwsze przypadki w Kenii spowodowały że dalekie, niewidzialne zagrożenie stało się rzeczywistością.
Nagle skończyły się śmiechy i żarty z pandemii. Nikt już nie twierdzi że Covid-19 jest wirusem ludzi białych, a Afrykańczycy są genetycznie na niego odporni. Zamiast tego zaczęto pytać o stan naszego przygotowania, zwłaszcza kiedy wiadomości z Europy z każdym dniem stawały się coraz bardziej ponure.
Kenijczycy zaczęli sobie zadawać pytania: ""a co jeżeli i w naszym kraju stopień osób zarażonych wirusem będzie podobny do tego we Włoszech lub Hiszpanii? Co, jeżeli i u nas liczba zgonów osiągnie niewyobrażalne kiedyś rozmiary kilkuset osób dziennie?"".
Media alarmują, że w całym kraju mamy na stanie 518 łóżek szpitalnych w kategorii ICU – odpowiednik naszego OIOM. Z tego już dziś 87% jest zajętych przez obecnie chorych… Zresztą powszechne ubezpieczenia pokrywają koszta pobytu w szpitalu (i to tylko do pewnej sumy), ale już nie samego leczenia – które jest płatne. Jak ktoś nie jest w stanie wpłacić zaliczki to szpital po prostu odmówi przyjęcia chorego – nawet w stanie krytycznym. Nawet nie chcemy sobie wyobrazić co się stanie kiedy biedni ludzie ze slumsów Nairobi zaczną chorować i szukać pomocy!
W odpowiedzi na nadciągające zagrożenie epidemią rząd Kenii podjął trudne decyzje. W pierwszej kolejności zamknięte zostały wszystkie szkoły i uniwersytety. Następnie zamknięto bary, restauracje, kawiarnie, muzea, kina. 25 marca zamknięte zostały też lotniska i od tej pory nie można z Kenii ani wylecieć, ani przylecieć. Dodatkowo 27 marca wprowadzono godzinę policyjną i od tego dnia nie można być poza domem pomiędzy godziną 19 a 5 rano. To wszystko oczywiście by jak najszybciej ograniczyć rozprzestrzeniania się wirusa.
Jesteśmy po to, aby wrócili do życia
O pomocy ofiarom handlu ludźmi, akcji w domu publicznym i jedynym schronisku w całej Kenii opowiada Radosław Malinowski. 
Ekonomiczna, społeczna i humanitarna katastrofa
Tymczasem nad naszym społeczeństwem wisi inna groźba – katastrofy ekonomicznej, która doprowadzi do społecznej hekatomby i kryzysu humanitarnego, jaki widzieliśmy u naszych, pogrążonych w wojnie sąsiadów. Upadek turystyki – podstawowej gałęzi gospodarki Kenii oraz paraliż handlu jest już powoli odczuwalny. Tysiące ludzi dostało wypowiedzenia, tysiące innych zaczęło bankrutować. To w sektorze gospodarki ujętym w statystykach.
W sektorze nieoficjalnym – tam, gdzie żadne statystyki nie sięgają jest jeszcze gorzej. Ludzie pracujący za dniówki, nie mający żadnych oszczędności (bo i z czego – przy zarobkach 2 dolarów dziennie nie jest łatwo coś odłożyć) potracili z dnia na dzień możliwości zarobków.
Już teraz doszło do protestów i walk ulicznych z policją, kiedy mieszkańcy slumsów odmówili przestrzegania godziny policyjnej – ludzie rzucali w policję kamieniami krzycząc: ""lepiej umrzeć od wirusa niźli z głodu…"".
Bardzo wzrosły też napady i kradzieże. Co drugą noc słychać w naszej okolicy strzały – coś, czego nie pamiętamy od 2013 roku. Nie działają sądy, czy inne ważne dla bezpieczeństwa instytucje.
Ponieważ Kenia zadłużała się od wielu lat już dawno przekraczając krytyczną granicę tzw. bezpiecznego zadłużenia państwa, to nie mamy dużych możliwości ratowania poszczególnych firm czy pomocy jednostkom.
W sąsiedniej Ugandzie wprowadzono wprawdzie projekt dowozu żywności do domów, ale w bardziej zurbanizowanej Kenii, gdzie w jednym tylko slumsie (Kibera) żyje ok. 600 tys. mieszkańców, jest to praktycznie niewykonalne.
Również nawoływania do mycia rąk i przestrzegania dystansu brzmią ponuro dla ludzi, którzy walczą o wodę do picia. W Nairobi miasto dostarcza wodę rurociągami maksymalnie dwa razy w tygodniu po kilka godzin, a stłoczeni ludzie w slumsach i pół-slumsach nie mają fizycznej możliwości zostać w domach (mieszkają w blaszakach) i się odseparować. I nie zmieni tego ani kwarantanna, ani żaden zakaz. Ani nawet brutalność policji, próbującej zamknąć Kenijczyków w domach.
W tyle głowy każdego mieszkańca Nairobi jest teraz większa obawa przed głodem, a nie koronawirusem.
Koronawirus a handel ludźmi
Koronawirus niewątpliwie już ma wpływ na naszą pracę. Jednak w pełni skalę tego jak Pandemia Covid-19 wpłynie na handel ludźmi i na przeciwdziałanie niewolnictwu będziemy mogli dopiero ocenić za jakiś czas. Wprawdzie ograniczenia podróży zamknęły na pewien czas sprzedaż Kenijczyków na rynki zagraniczne, z drugiej jednak strony stoimy w obliczu strasznej biedy a to oznacza większą desperację która doprowadzi do rozpaczliwych decyzji – nierzadko kończących się handlem ludźmi.
Jak owce na rzeź
Tutaj nazywa się ich mbuzi, czyli owce. Wycieńczeni, ściśnięci w ciężarówkach przedzierają się przez bezdroża północnej Kenii. Spośród nich kilkadziesiąt dziewcząt trafi do Nairobi. Staną się niewolnicami domowymi lub wylądują w lokalnych burdelach. Albo jedno i drugie. I tak co miesiąc…  
  Obecnie rząd nakazał zamknięcie ośrodków, schronisk, domów dziecka – więc musieliśmy zatrzymać przygotowania otwarcia naszego schroniska (mamy już dom i rozpoczęliśmy jego adaptację) To samo dotyczy spotkań, warsztatów, szkoleń, które byliśmy zmuszeni zawiesić. Zamknęliśmy też pracę w biurze – żeby nie narażać naszych pracowników na zarażenie Covid-19.
Nie oznacza to, jednak że zawiesiliśmy naszą pracę: staramy się funkcjonować na tyle na ile pozwala nam obecna sytuacja. Stworzyliśmy listę najbardziej potrzebujących wśród naszych ofiar i młodzieży i zainicjowaliśmy wsparcie finansowe, które pozwoli im zakupić podstawowe produkty takie jak chleb, mleko, mąkę. Opłaciliśmy też im podstawowe ubezpieczenie zdrowotne. Każdy nasz podopieczny prócz zapomogi finansowej i ubezpieczenia zdrowotnego otrzymał internet mobilny – aby mieć z nami kontakt i aby nasi pracownicy prowadzili dalej terapię -, w których wypadkach jest to nadal konieczne.
Szczególną grupą, która wymaga opieki są te ofiary, które otrzymały granty na założenie biznesu: widmo bankructwa jest na wyciągnięcie ręki i nie łudzimy się że trzeba ich i ich rodziny będzie dalej utrzymywać przynajmniej przez kilka miesięcy.
Jednocześnie otrzymujemy dramatyczne apele od pracowników administracji rządowej, którzy są w dramatycznej sytuacji, jeżeli chodzi o pomoc dzieciom ulicy, zagubionym czy sierotom. Proszą o żywność, lekarstwa, ubrania, słowem – o cokolwiek. W ten sposób staliśmy się, bez niezbędnego przygotowania, organizacją humanitarną utrzymującą naszych podopiecznych i walczącą już nie o ich wolność, a o ich przetrwanie.
W związku z trwającą obecnie Pandemią mam świadomość, że i w Polsce sytuacja jest bardzo trudna. W związku z tym podjęliśmy decyzję o zawieszeniu naszej zbiórki – tak poprzez kampanię Wolni – Niewolni (w szkołach, urzędach czy parafiach) jak poza akcją Wolni - Niewolni. Nie jest to czas prosić o finansowej wsparcie dla naszej pracy w tak trudnym dla wszystkich czasie.
Kampania Wolni-Niewolni
W piątek 7 lutego rusza kampania mówiąca o współczesnym niewolnictwie i handlu ludźmi. 
Jeżeli jednak sytuacja się trochę poprawi (a u nas zapewne pogorszy) to będziemy prosić was o jakieś minimalne wsparcie, tak by ofiary handlu ludźmi – zwłaszcza dzieci – nie przymierały głodem.
Za to cały czas będziemy was informować tak o naszej pracy, jak i o sytuacji wynikającej z postępów koronawirusa w Afryce.
Strona polska organizacji HAART: haartpoland.org
        1",KRZYSZTOF BŁAŻYCA,DODANE 06.04.2020 16:30,,,https://www.gosc.pl/doc/6246267.Lepiej-umrzec-od-wirusa-nizli-z-glodu-Polak-w-Kenii-o-sytuacji
Papież: Tzw. normalność była chora na niesprawiedliwość i nierówność,"Tak zwana normalność przed pandemią ""była chora na niesprawiedliwość, nierówności i degradację środowiska"" - powiedział w środę papież Franciszek. Dodał, że trzeba znaleźć lekarstwo nie tylko na koronawirusa, ale i na ""wielkie wirusy ludzkie i społeczno-ekonomiczne"".
Podczas audiencji generalnej, w kolejnej katechezie na temat wychodzenia z kryzysu pandemii papież podkreślił: ""Mówi się: wracamy do normalności"". ""Nie, tak być nie może"" - stwierdził.
Franciszek wskazywał, że godność, solidarność i pomocniczość są niezbędnymi sposobami promowania ludzkiej godności i dobra wspólnego.
""Mały wirus dalej wywołuje głębokie rany i demaskuje naszą słabość fizyczną, społeczną i duchową, obnażył wielkie nierówności panujące na świecie; nierówność szans, dóbr, dostępu do opieki zdrowotnej, technologii"" - powiedział.
Wyraził przekonanie, że nierówności te ""nie są naturalne ani nieuniknione"", lecz są ""dziełem człowieka i wynikają z modelu wzrostu oderwanego od najgłębszych wartości"". ""To doprowadziło do utraty nadziei przez wielu i zwiększyło niepewność oraz niepokój"" - ocenił papież.
Jego zdaniem nie można czekać na to, aż problemy te rozwiąże model ekonomiczny, który leży u podstaw ""niesprawiedliwego i niezrównoważonego rozwoju"".
Franciszek zaapelował o pilne działania, by wypracować zasady ""dobrej polityki"" oraz systemów organizacji społecznej, w których ""wynagradza się uczestnictwo, troskę i wielkoduszność, a nie obojętność, wyzysk i partykularne interesy"".
""Społeczeństwo solidarne i sprawiedliwe jest zdrowsze"" - oświadczył papież.
Zwracając się do Polaków przypomniał, że rozpocznie się wkrótce październik, czyli miesiąc tradycyjnie poświęcony Matce Bożej Różańcowej.
""Bądźcie wierni waszemu zwyczajowi modlitwy różańcowej w waszych wspólnotach, a szczególnie w rodzinach. Rozważając każdego dnia tajemnice życia Maryi w świetle zbawczego dzieła Jej Syna, pozwólcie Jej uczestniczyć w waszych radościach, w waszych troskach i w chwilach szczęścia"" - dodał Franciszek.
Audiencja generalna odbyła się ponownie na dziedzińcu świętego Damazego przed Pałacem Apostolskim, gdzie mieści się mniej wiernych. Przed jej rozpoczęciem Franciszek długo rozmawiał z pielgrzymami z wielu krajów i ich błogosławił. Wszyscy mieli maseczki.
Mocne słowa Franciszka podczas modlitwy o ustanie pandemii (pełny tekst)
Do przyjęcia Pana Boga oraz mocy wiary, która wyzwala ze strachu i daje nadzieję, zachęcił Ojciec Święty w homilii poprzedzającej nadzwyczajne błogosławieństwo Urbi et Orbi. Franciszek przewodniczył modlitwie na dziedzińcu bazyliki watykańskiej, przy pustym placu św. Piotra. 
1",,DODANE 30.09.2020 10:56,PAP,"TAGI:
kościół pap papież watykan",https://www.gosc.pl/doc/6549022.Papiez-Tzw-normalnosc-byla-chora-na-niesprawiedliwosc-i
Papież apeluje o walkę z obojętnością wobec antysemityzmu,"Papież Franciszek wezwał w poniedziałek podczas spotkania z uczestnikami konferencji OBWE na temat walki z antysemityzmem do zwalczania ""wirusa obojętności"" i do odpowiedzialności. ""Być odpowiedzialnym to znaczy być w stanie zareagować"" - mówił.
Odpowiedzialność ""to nie tylko kwestia przeanalizowania przyczyn przemocy i odrzucenia perwersyjnej logiki, ale również gotowości i aktywności, by odpowiedzieć"" - oświadczył papież.
""Dlatego wrogiem, z jakim trzeba walczyć, jest nie tylko nienawiść we wszystkich formach, ale - jeszcze głębiej do korzeni - obojętność, bo to ona paraliżuje i uniemożliwia zrobienie tego, co jest słuszne, także wtedy, gdy wie się, że jest to słuszne"" - powiedział Franciszek, zwracając się do uczestników konferencji zorganizowanej przez przewodniczące w tym roku OBWE Włochy.
""Niestrudzenie powtarzam, że obojętność jest wirusem, który niebezpiecznie zaraża nasze czasy, w których jesteśmy coraz bardziej połączeni z innymi, ale zawsze coraz mniej uważni wobec innych"" - ocenił Franciszek. ""Obojętność jest podstępnym złem, które coraz częściej koczuje u drzwi człowieka"" - ostrzegł.
Wspominając swą wizytę w byłym niemieckim nazistowskim obozie zagłady Auschwitz-Birkenau w 2016 roku, papież mówił o panującej tam ciszy, która ""pozostawia miejsce tylko na łzy, modlitwę i prośbę o przebaczenie"". ""Szczepionką, jaką należy podać przeciwko obojętności"" jest pamięć - wskazywał.
Papież nawiązał do obchodzonego w sobotę Międzynarodowego Dnia Pamięci o Ofiarach Holokaustu, mówiąc: ""By odzyskać nasze człowieczeństwo, ludzkie rozumienie rzeczywistości i przezwyciężyć godne potępienia formy obojętności wobec bliźniego, potrzebna jest ta pamięć"". ""Pamięć jest kluczem wstępu do przyszłości"" - oświadczył.
Franciszek przywołał także opublikowany 20 lat temu dokument Komisji ds. Kontaktów Religijnych z Judaizmem. ""Jego tytuł jest wymowny: +Pamiętamy. Refleksje nad Shoah+"" - dodał papież.
Wyjaśnił, że św. Jan Paweł II pragnął, by dokument ten poruszył pamięć, aby odegrała ona konieczną rolę w procesie budowy przyszłości, w której ""niewypowiedziana niegodziwość Shoah nie będzie nigdy więcej możliwa"".
""Tekst mówi o tej pamięci, do której strzeżenia jesteśmy wezwani z naszymi starszymi braćmi Żydami jako chrześcijanie"" - powiedział Franciszek i wskazał: ""Potrzebujemy wspólnej pamięci, żywej i ufnej, która nie będzie uwięziona w resentymentach, ale choć przeszła przez noc bólu, otworzy się na nadzieję i nowy brzask"".
Papież mówił, że ""Kościół pragnie wyciągnąć rękę, pragnie pamiętać i razem iść"".
Franciszek przypomniał słowa z soborowej deklaracji ""Nostra aetate"" o tym, że Kościół ze względu na wspólne dziedzictwo z Żydami potępia ""akty nienawiści, prześladowania, przejawy antysemityzmu, które kiedykolwiek były i przez kogokolwiek kierowane były przeciw Żydom"".
Polskę reprezentuje na konferencji OBWE wiceminister spraw zagranicznych Marek Magierowski.
1",,DODANE 29.01.2018 12:40,PAP,"TAGI:
dyplomacja kościół obwe organizacje pap papież watykan żydzi",https://www.gosc.pl/doc/4480641.Papiez-apeluje-o-walke-z-obojetnoscia-wobec-antysemityzmu
Kościół wzmocniony po prześladowaniu,"Trwające ponad pół wieku prześladowania Kościoła katolickiego w Birmie (oficjalna nazwa – Myanmar) spowodowały jego rozwój – twierdzi arcybiskup Rangunu kard. Charles Bo.
Na potwierdzenie słuszności swojej tezy przedstawia kilka liczb. Przed rozpoczęciem prześladowań w 1962 roku w Birmie żyło ok. 100 tys. katolików, dziś jest ich 700 tysięcy. Kościół zorganizowany był w 3 diecezje, teraz jest ich 16. Znacząco wzrosła też, ze 170 do 700, liczba posługujących w tym kraju kapłanów. Przyrost sióstr zakonnych jest jeszcze większy – z 300 do 2200. 60 proc. z nich nie przekroczyło 40. roku życia. Aktywnie działa też miejscowa Caritas. Wszystko to pozwala z nadzieją patrzyć na najbliższe lata Kościoła w tym kraju – uważa kard. Bo.
Prześladowania chrześcijan w Birmie trwały w zasadzie od 1962 roku, kiedy władzę w państwie przejęło wojsko. Od tego czasu Birma pozostawała za – jak to określił kard. Bo – „bambusową kurtyną”. Teoretycznie w kraju panowała wolność wyznania, ale w praktyce wszelkie niebuddyjskie mniejszości były prześladowane, a chrześcijaństwo nazywano „wirusem c”. Wspólnotom chrześcijańskim odmawiano rejestracji, co w przypadku prowadzenia religijnej działalności groziło represjami. Chrześcijańskie dzieci w szkołach bywały ze względu na swoją wiarę źle traktowane, zarówno przez kolegów, jak i nauczycieli. Nierzadko zmuszano je do uczenia się buddyzmu. Nie dopuszczano też wyznawców Chrystusa do stanowisk w administracji państwowej. Najgorzej traktowani byli (i nadal są) konwertyci, żyjący pod ogromną presją otoczenia niezadowolonego z ich decyzji i przymuszani do porzucenia swojej wiary. W ostatnich kilkunastu latach wojsko spaliło w Birmie blisko 3 tys. chrześcijańskich wsi. Po wygranych przez opozycję wyborach w listopadzie 2015 roku chrześcijanie mają nadzieję, że nastaną dla nich lepsze czasy.
  1
OCEŃ TEN ARTYKUŁ
1 2 3 4 5",ANDRZEJ MACURA,DODANE 26.05.2016 00:00,GN 22/2016,,https://www.gosc.pl/doc/3181930.Kosciol-wzmocniony-po-przesladowaniu
Z powodu koronawirusa zmarł najstarszy biskup Patriarchatu Moskiewskiego,"W wieku 89 lat zmarł 1 czerwca w Czeboksarach wskutek obustronnego zapalenia płuc i komplikacji związanych z koronawirusem metropolita czeboksarski i czuwaski Barnaba. W chwili śmierci był on najstarszym czynnym hierarchą Rosyjskiego Kościoła Prawosławnego (RKP), a zarazem trzecim biskupem, który odszedł do wieczności z powodu wirusa COVID-19.
Przyszły metropolita urodził się 21 kwietnia 1931 we wsi Wysokoje w obwodzie riazańskim jako Władimir W. Kiedrow w rodzinie, z której wywodziło się wielu duchownych i sięgającej korzeniami XVIII w. On sam od najmłodszych lat był związany, na ile było to możliwe w tak zateizowanym kraju jak ZSRR, z Kościołem, posługując jako człowiek świecki w parafiach swego obwodu.
10 grudnia 1955 ówczesny namiestnik Ławry Świętej Trójcy i św. Sergiusza w Zagorsku (obecnie Siergijew Posad) archimandryta Pimen (późniejszy patriarcha moskiewski i całej Rusi) postrzygł 24-letniego Władimira na mnicha, nadając mu nowe imię – Barnaba (Warnawa). 9 marca 1957 ówczesny patriarcha Aleksy I udzielił mu święceń kapłańskich. W 3 lata później zakonnik został obdarzony godnością ihumena a 8 października 1965 – archimandryty. W latach 1970-73 pełnił obowiązki przełożonego Ławry.
30 listopada 1976 patriarcha Pimen wyświęcił archimandrytę Barnabę na biskupa czeboksarskiego i czuwaskiego i urząd ten pełnił on nieprzerwanie aż do swej śmierci. Od 7 września 1984 miał tytuł arcybiskupa a od 25 lutego 2001 – metropolity.
Okazał się zdolnym i energicznym rządcą swej eparchii, obejmującej autonomiczną Republikę Czuwaszii (ze stolicą w Czeboksarach) na południu europejskiej części Rosji. Gdy przybył na miejsce, było tam jedynie 35 parafii, a w ciągu ponad 40-letniego kierowania eparchią udało mu się odzyskać i odbudować 7 klasztorów męskich i żeńskich, utworzyć ponad 210 parafii i szkołę duchowną. Przy jego czynnym udziale przywrócono historyczną część stolicy republiki i otwarto „Drogę do Świątyni”, łączącą centrum ze starówką. Miał wiele nagród kościelnych i państwowych.
Metropolita Barnaba jest trzecim hierarchą RKP, zmarłym wskutek zakażenia koronawirusem. 26 kwietnia odszedł w wieku 54 lat biskup żeleznogorski i lgowski Beniamin (obwód kurski) i 4 maja – były metropolita astrachański Jonasz (79 lat). Ponadto 26 maja zmarł w Niemczech arcybiskup stuttgarcki Rosyjskiego Kościoła Prawosławnego za Granicą (który w 2007 formalnie zjednoczył się z RKP, zachowując jednak odrębność organizacyjną) – Agapit (65 lat).
1",,DODANE 03.06.2020 16:03,KAI,,https://www.gosc.pl/doc/6337803.Z-powodu-koronawirusa-zmarl-najstarszy-biskup-Patriarchatu
"Dzieci zarażają się HIV, choć nie muszą","Przed obchodzonym 1 grudnia Światowym Dniem Walki z AIDS Benedykt XVI powiedział w środę, że w biednych krajach chorzy mają utrudniony dostęp do terapii. Papież mówił, że bardzo dużo dzieci zaraża się wirusem HIV mimo, że są lekarstwa, które temu zapobiegają.
Podczas audiencji generalnej w Watykanie Benedykt XVI przypomniał: ""Choroba ta spowodowała miliony ofiar śmiertelnych i tragiczne ludzkie cierpienia, zwłaszcza w najbiedniejszych regionach świata, które mają wielkie trudności z dostępem do skutecznych lekarstw"".
""Moje myśli kieruję przede wszystkim ku wielkiej liczbie dzieci, zarażających się wirusem od swych matek, mimo że istnieją terapie, które temu zapobiegają. Wspieram liczne inicjatywy, które podejmowane są w ramach posługi kościelnej, by pokonać te plagę"" - podkreślił papież.
W katechezie, poświęconej głoszeniu wiary w obecnych czasach Benedykt XVI stwierdził, że ten, kto to czyni nie powinien szukać ""grupy wielbicieli"" ani chcieć zostać ""liderem szkoły filozoficznej lub wielkiej wiedzy"".
Trzeba być - dodał papież - ""nadzwyczajnym głosicielem"" orędzia Chrystusa, jak święty Paweł.
Zwracając się do Polaków Benedykt XVI powiedział: ""Rok Wiary jest szczególnym czasem wsłuchiwania się w to, co Bóg chce nam powiedzieć, ale także czasem mówienia o Nim i o Jego nieskończonej miłości"".
""Nasze głoszenie słowem i czynem prawdy o Bożym pragnieniu zbawienia wszystkich ludzi niech będzie świadectwem osobiście przeżywanej wiary. Niech Bóg da wam tę łaskę i niech wam błogosławi"" - dodał po polsku.
1",,DODANE 28.11.2012 16:38,PAP,"TAGI:
hiv kościół papież watykan",https://www.gosc.pl/doc/1376015.Dzieci-zarazaja-sie-HIV-choc-nie-musza
Infiltracja,"Chcę po cichu rozsiewać chorobę, na którą nie ma lekarstwa – mówił Matteo Farina. Wirus okazał się silnie zakaźny, choć na jego rozpowszechnianie Matteo dostał tylko 18 lat.
Jako dziecko był pucołowaty. Później wyszczuplał, być może z powodu choroby. Kibicował Juventusowi, czym nie wyróżniał się w rodzinnym Brindisi. Śpiewał w zespole rockowym. Interesował się naukami ścisłymi i ekologią. Dobrze się uczył, pewnie zostałby inżynierem. Kiedy przystępował do Pierwszej Komunii św., rzucił się w oczy ks. Damiano Comesowi. „Podczas homilii zapytałem dzieci, czy jest wśród nich ktoś, kto byłby gotów odpowiedzieć Jezusowi »tak«, gdyby któregoś dnia poprosił o to, żeby zostać sługą Eucharystii: kapłanem” – wspominał ks. Comes. Mały Matteo podniósł rękę i głośno powiedział: tak!
Inny kapłan Antonino Colasanti wspomina z kolei, że regularnie spowiadał Matteo: „To nie były spowiedzi dziecka, tylko osoby więcej niż dojrzałej duchowo. Kiedy się spowiadał, zawsze patrzył mi w oczy, nie zdarzyło się ani razu, żeby spuścił głowę. Za każdym razem zachęcałem go, żeby robił kolejny krok w życiu duchowym, a on to akceptował, z entuzjazmem się zgadzał”.
Sen o ojcu Pio
Matteo miał 10 lat, gdy pewnej nocy miał sen lub wizję. „Znajdowałem się w ogrodzie – opisywał potem. – Po jednej stronie była zieleń, drzewa, łąki i kwiaty. Po drugiej – tylko ziemia”. Matteo widział siebie jako wyschłe drzewo. W pewnym momencie pojawił się mężczyzna z sekatorem. – Pozbądź się swoich grzechów – powiedział i ściął kilka gałęzi. Matteo wrócił do postaci człowieka. Wtedy zobaczył wokół siebie wielką pustkę. Pobiegł z powrotem do zielonego ogrodu, gdzie spotkał człowieka ubranego w zwierzęce skóry. – Chrzczę cię drugi raz, aby zabrać twoje grzechy – powiedział mężczyzna. – Pustka, którą widziałeś, to ludzie, którzy nie wierzą w Boga, grzeszą i są smutni.
Na koniec chłopcu ukazał się o. Pio w brązowym habicie i z widocznymi na rękach stygmatami. – Opowiedz wszystko swojej rodzinie – nakazał Matteo. – Jeśli potrafisz zrozumieć, że ten, kto nie ma grzechu, jest szczęśliwy, powinieneś uświadomić to innym, żebyśmy mogli iść szczęśliwi razem do królestwa niebieskiego.
Na koniec święty zakonnik dodał, że Matteo nie powinien nic robić, dopóki nie pójdzie do kościoła.
Matteo potraktował sen bardzo poważnie. Postanowił – jak to ujął – infiltrować środowisko znajomych. „Mam nadzieję, że uda mi się zrealizować moją misję »kreta« wśród młodzieży, mówiąc o Bogu – stwierdził kiedyś. – Obserwuję tych, którzy są dookoła, żeby dostać się między nich cicho niczym wirus i zarazić wszystkich nieuleczalną chorobą – miłością!”.
Infiltracja była skuteczna, bo Matteo Farina był duszą towarzystwa. Znajomi zapamiętali go jako człowieka, który interesował się problemami innych, doradzał, bronił dziewczyn przed natrętami. Udało mu się też stworzyć fundusz na rzecz wspierania misji w Mozambiku i namówić członków rodziny, by przekazali na niego pieniądze, zamiast kupować prezenty świąteczne. Wszędzie było go pełno. Razem ze swoją kapelą No Name występował w szkole i na lokalnych uroczystościach. Odniósł sukces w konkursie ekologicznym. Pisał też wiersze.
W cudzym świecie
Był wrzesień 2003 r., kiedy Matteo zgłosił się do lekarza z powodu ataków nagłego bólu głowy. Przeszedł badania w Avellino i Weronie, następnie został wysłany do kliniki w Hanowerze. Przeprowadzono tam trudny i ryzykowny zabieg biopsji mózgu, polegający na pobraniu tkanki z głowy. „Przychodzi lekarz, zabiera turban i zostawia tylko bandaże. Włosy nie trzymają się głowy, wydają się włosami lalki Barbie” – notował Matteo w pamiętniku, który zaczął prowadzić, kiedy zachorował. Wyniki badań wypadły dobrze. Pacjenta odesłano do domu. Okazało się jednak, że to dopiero początek walki z rakiem.
Pomimo cierpienia, jakie dotknęło chłopca, w jego zapiskach nie znajdziemy pretensji do Boga. Autor pamiętnika jest wdzięczny ludziom, którzy umożliwili mu badania za granicą i cieszy się, że pacjenci leżący obok czują się lepiej. Bliscy wspominają, że starał się nigdy nie obciążać ich swoim bólem. Nie oznacza to, że było mu łatwo. „Jednego dnia bawisz się z przyjaciółmi, śmiejesz się i jesteś szczęśliwy. Potem nagle cierpienie i choroba – pisał. – Zanim się zorientujesz, zostajesz katapultowany do świata, który nie wydaje ci się twój. Wszystko wydaje się niemożliwe. Uważasz, że takie rzeczy dzieją się tylko w filmach. Wreszcie wracasz do domu: Bóg jest wielki, co za radość. Myślisz, że jesteś zdrowy, ale zaraz potem wraca cierpienie”.
1 2
OCEŃ TEN ARTYKUŁ
1 2 3 4 5",JAKUB JAŁOWICZOR,DODANE 11.05.2017 00:00,GN 19/2017,,https://www.gosc.pl/doc/3878105.Infiltracja
Kościół przeciw zwierzętom?,"Biblia mówi, że człowiek ma czynić sobie ziemię poddaną. Odczytywanie tego jako zachęty do niszczenia przyrody jest nieporozumieniem.
Dlaczego Kościół milczy? – pytał niedawno dramatycznie Jarosław Makowski na łamach „Newsweeka” (13.12.2009). Chodzi o rzekome milczenie Kościoła na temat dręczenia zwierząt. Zdaniem autora, winę ponosi św. Tomasz z Akwinu, który odmawiał zwierzętom prawa do posiadania duszy. Winny jest także biblijny opis stworzenia, w którym mowa jest o panowaniu człowieka nad przyrodą. Pointa tekstu jest następująca: „Chrześcijanie pogardzają zwierzętami i traktują je jak przedmioty. W końcu wiara Jerozolimy i rozum Aten, czyli dwa filary naszej cywilizacji, połączyły siły, by znaleźć duchowe i racjonalne przesłanki i okrucieństwa wobec zwierząt nie nazywać grzechem”. Zastanawia, dlaczego błyskotliwy teolog katolicki powtarza takie bzdury. Czy mamy uwierzyć, że różnej maści sadyści znęcający się nad zwierzętami zagłuszają swoje wyrzuty sumienia lekturą „Sumy teologicznej”? Albo że obrońców przyrody motywuje religijna troska o zwierzęce dusze? Oczywiście sam temat istnieje i jest ważny. Pytanie o miejsce zwierząt, a szerzej świata przyrody, w chrześcijańskiej wizji świata zasługuje na poważne potraktowanie.

Kochane szczury
Ze swoich dziecięcych lat pamiętam, że w rachunku sumienia z książeczki do nabożeństwa było pytanie: „czy nie dręczyłeś zwierząt?”. Okrucieństwo wobec zwierząt jest czymś złym. To podpowiada człowiekowi zdrowe sumienie, niezależnie od religijnych przekonań. Również współczesne nauczanie Kościoła mówi o tym bardzo wyraźnie. Wystarczy zajrzeć do Katechizmu Kościoła Katolickiego. Czytamy w nim: „Zwierzęta są stworzeniami Bożymi. Bóg otacza je swoją opatrznościową troską. Przez samo swoje istnienie błogosławią Go i oddają Mu chwałę. Także ludzie są zobowiązani do życzliwości wobec nich” (2416). Prócz tej ogólnej normy znajdziemy tam kilka szczegółowych zasad moralnych, m.in. tę: „Sprzeczne z godnością ludzką jest niepotrzebne zadawanie cierpień zwierzętom lub ich zabijanie” (2418).
Św. Franciszek jest słusznie patronem ekologów.

Znane są opowieści o jego przyjaźni ze zwierzętami i całą przyrodą. Bywa jednak traktowany jako szlachetny wyjątek. A to nieprawda. Przykładów przyjaznej postawy świętych wobec stworzeń znajdziemy wiele. Przyjaciółmi zwierząt byli św. Filip Nereusz czy św. Roch, uznany za patrona zwierząt domowych. Św. Marcin de Porres był założycielem pierwszego w świecie schroniska dla bezdomnych zwierząt. Kiedy otrzymał od przeora polecenie rozsypania trutki na szczury w klasztorze, postanowił przemówić im do zwierzęcego rozumu: „Kochane szczury, napsociłyście w naszym klasztorze i przeor kazał wam podrzucić trutki. Dlatego naprawdę idźcie stąd, poszukajcie sobie takiego miejsca, gdzie nie będziecie nikomu przeszkadzały”. Ponoć szczury posłuchały Marcina. Opowiadają o św. Róży z Limy, że żyła w przyjaźni z komarami, które jej nie atakowały. Powie ktoś, że to wszystko pobożne legendy. Zgoda, ale takie opowieści przekazują pewną prawdę. Wskazują, że świętość oznacza życie w harmonii z całym stworzeniem. Przy czym podstawą tej harmonii jest życie w przyjaźni z Bogiem, z innymi i z samym sobą.
1 2 3
OCEŃ TEN ARTYKUŁ
1 2 3 4 5",KS. TOMASZ JAKLEWICZ,DODANE 10.01.2010 20:08,GN 01/2010,,https://www.gosc.pl/doc/803234.Kosciol-przeciw-zwierzetom
W Serbii zmarł prawosławny biskup zarażony koronawirusem,"Z powodu zarażenia koronawirusem w wieku 71 lat zmarł 29 marca biskup valjewski Serbskiego Kościoła Prawosławnego (SKP) Milutin (Knežević). Zapadł on na tę chorobę kilka dni temu w czasie odwiedzania wiernych. Jest on pierwszym hierarchą w SKP i prawdopodobnie w ogóle w świecie prawosławnym, który zmarł wskutek wirusa SARS-CoV-2.
 Według serbskich środków przekazu, razem z biskupem zarazili się jeszcze dwaj inni księża, ale o stanie ich zdrowia na razie nic nie wiadomo. Ponadto wcześniej, z powodu wirusa zmarł także burmistrz Valjeva Milorad Iljić, a stan zdrowia jego żony lekarze określają jako bardzo poważny.
W całej Serbii odnotowano dotychczas 741 zachorowań, w tym 13 osób zmarło, a 55 jest podłączonych do sztucznego oddychania. Najwięcej przypadków stwierdzono w Belgradzie i właśnie w Valjevie. Władze rozważają możliwość odcięcia tego miasta - stolicy okręgu kolubarskiego w zachodniej części kraju – od reszty Serbii przez wojsko.
Z powodu epidemii rząd w Belgradzie całkowicie zamknął wszystkie granice, wprowadzono stan wyjątkowy i godzinę policyjną. Odwołano wybory parlamentarne, wstrzymano połączenia kolejowe i autobusowe między miastami, a osobom powyżej 65. roku życia nie wolno wychodzić na ulice.
1
OCEŃ TEN ARTYKUŁ
1 2 3 4 5",,DODANE 30.03.2020 17:50,KAI,,https://www.gosc.pl/doc/6236422.W-Serbii-zmarl-prawoslawny-biskup-zarazony-koronawirusem
Zginęli za Chrystusa i Jego Kościół,"Te i wiele innych danych przedstawiła tradycyjnie już pod koniec minionego roku watykańska misyjna agencja prasowa FIDES, opierając się na informacjach własnych i innych źródłach. Troskę o cierpiących za wiarę wyrażono podczas papieskiej Mszy w bazylice św. Piotra.
W 2014 roku w 15 krajach zginęło 26 pracowników duszpasterskich: księży diecezjalnych i zakonnych, braci i sióstr zakonnych oraz świeckich, pochodzących łącznie z 14 państw. Jest to o 3 osoby więcej niż rok wcześniej i najwięcej od 2009, gdy śmierć poniosło 37 ludzi Kościoła. Te i wiele innych danych przedstawiła tradycyjnie już pod koniec minionego roku watykańska misyjna agencja prasowa FIDES, opierając się na informacjach własnych i innych źródłach.
Wśród zamordowanych jest 17 kapłanów, w tym 12 zakonnych, 1 brat zakonny, 6 sióstr oraz po jednym seminarzyście i świeckim. Od wielu lat na pierwszym miejscu tego niechlubnego wykazu znajduje się Ameryka – Północna i Południowa, w której śmierć poniosła ponad połowa ogółu zabitych: 14, w tym 12 kapłanów, następnie Afryka z 7 ofiarami przemocy, dalej Azja i Oceania – po 2 osoby zabite i Europa – 1 ofiara przemocy.
Do tych liczb należałoby dodać dalszych co najmniej 18 osób – 4 księży, 1 siostrę zakonną i 13 współpracowników świeckich – którzy zmarli w wyniku zarażenia się wirusem eboli w Liberii i Sierra Leone, gdy opiekowali się osobami dotkniętymi tą chorobą. Warto przypomnieć, że w 2013 rozpoczęto proces beatyfikacyjny sześciu zakonnic włoskich, które zmarły w Kongu (Kinszasa) w 1995, również opiekując się zarażonymi inną odmianą wirusa eboli.
Najwięcej ludzi Kościoła zginęło w ub. roku w Meksyku – 5, następnie po 3 – w Wenezueli i Burundi oraz po 2 w Stanach Zjednoczonych i w Republice Środkowoafrykańskiej. Jedynym krajem europejskim, w którym doszło do zabójstwa osoby duchownej, były Włochy, gdzie 3 marca zginął ks. Lazzaro Longobardi. Gdy chodzi o kraje pochodzenia ofiar, to na pierwszym miejscu znajdują się Meksyk i Włochy, skąd wywodziło się 4 zabitych, następnie USA – 3 oraz Kolumbia i RŚA – po 2.
Warto dodać, że w latach 1980-89 śmierć poniosło co najmniej 115 ludzi Kościoła, ale rzeczywista liczba ofiar jest prawdopodobnie znacznie wyższa, gdyż nie prowadzono wówczas stałych statystyk i śledzenia sytuacji. W następnej dekadzie (1990-2000) wskaźnik ten wzrósł już do 604, przy czym w samej tylko Rwandzie, gdy przez kilka miesięcy 1994 toczyła się tam krwawa wojna domowa, zginęło co najmniej 248 osób. A od 2001 do 2013 odnotowano 317 ofiar.
Wśród 921 zabitych (od 1990, ale bez minionego roku) jest 16 biskupów (w tym 1 kardynał – Juan Posadas Ocampo, zastrzelony 24 maja 1993 na lotnisku w Guadalajarze [Meksyk]), 508 kapłanów diecezjalnych i zakonnych, 4 diakonów, 76 braci zakonnych, 182 siostry, 65 seminarzystów, 36 członków instytutów życia konsekrowanego, 27 świeckich, 3 katechistów i 4 świeckich wolontariuszy.
Troskę o cierpiących za swą wiarę wyrażono też podczas papieskiej Mszy w bazylice św. Piotra. W modlitwie wiernych intencja za prześladowanych chrześcijan została wygłoszona po polsku: „Niech Bóg Ojciec przyjmie wierność tych, którzy cierpią prześladowanie z powodu imienia Jezusa i niech chroni ich swą potężną i miłosierną ręką”. 

Z inicjatywy Papieskiej Rady ds. Rodziny telewizje na całym świecie w dzisiejszy Światowy Dzień Pokoju rozpowszechniają przesłanie wideo dwojga chrześcijańskich małżonków, uchodźców z Karakoszu na Równinie Niniwy w Iraku. Mubarak i Anisa Hano, będący od ponad 50 lat małżeństwem i mający dziesięcioro dzieci, podzielili się swym wymownym świadectwem we wrześniu na watykańskim „święcie dziadków”, czyli spotkaniu starców z Ojcem Świętym. Ich słowom towarzyszy dźwięk zamarłych obecnie dzwonów z zamkniętego przez dżihadystów kościoła w Alkosz koło Mosulu. Wideoprzesłanie watykańska dykasteria udostępniła na dzisiejszy dzień katolickim mediom całego świata.

Okrutne prześladowanie chrześcijan jako jedno z barbarzyńskich zjawisk naszych czasów wspomniał również prezydent Włoch Giorgio Napolitano. Ten sędziwy weteran Włoskiej Partii Komunistycznej mówił o tym wczoraj wieczorem w tradycyjnym przemówieniu telewizyjnym na zakończenie roku.
  1",KAI /RADIO WATYKAŃSKIE,DODANE 01.01.2015 19:45,,,https://www.gosc.pl/doc/2301588.Zgineli-za-Chrystusa-i-Jego-Kosciol
Włochy: Co najmniej 25 kapłanów zmarło wskutek koronawirusa,"Kościół katolicki we Włoszech – kraju najbardziej dotkniętym w Europie pandemią koronawirusa – stracił już co najmniej 25 kapłanów, w większości powyżej 70. roku życia. Brak jest potwierdzenia, czy żyje jeszcze kilku innych księży. Najwięcej ofiar wśród duchowieństwa jest w diecezji Bergamo na północy: 10, a pięciu księży zmarło wskutek wirusa w diecezji Parma.
Przedstawiając najnowsze dane na ten temat dziennik biskupów włoskich „Avvenire” wskazał, że tak duża, jak na jedno tylko środowisko, liczba zgonów wśród duchowieństwa wynika głównie z istoty ich powołania i posłannictwa: bycia wśród ludzi i służenia im, także w najtrudniejszych chwilach. „Księża włoscy są pośród ludzi, od zawsze, ze względu na swą misję, ale jeszcze bardziej z powodu ludowej natury naszego duchowieństwa” – napisał autor artykułu Francesco Ognibene. Podkreślił, że choć dotyczy to całego Kościoła w tym kraju, to w niektórych diecezjach liczby ofiar „tej przerażającej epidemii” są szczególnie wymowne.
Najwięcej kapłanów odeszło do wieczności w diecezji Bergamo – ziemi ojczystej św. Jana XXIII: 10, prawie wszyscy powyżej 70 lat, większość nawet miała ponad 80 lat. Tylko jeden duchowny – ks. Silvano Sirtoli liczył w chwili śmierci „tylko” 59 lat. Najbardziej znanym w tym gronie jest 84-letni prałat Tarcisio Ferrari, który w latach 1963-77 był sekretarzem ówczesnego biskupa tej diecezji, abp. Clemente Gaddiego.
W diecezji parmeńskiej zmarło pięciu księży, z których najmłodszy liczył 55 lat, a najstarszy – 94. Był to prał. Franco Minardi, były dyrektor diecezjalnej Caritas.
W diecezji Piacenza-Bobbio brak jest ostatecznego potwierdzenia zgonu ciężko chorego 79-letniego ks. Giorgio Bosini, znanego za swego wielkiego zaangażowania na rzecz ludzi odrzuconych i zmrginalizowanych. Nie wiadomo ponadto, jaki jest los dwóch 87-letnich bliźniaków Mario i Giovanniego Bosellich, którzy prawdopodobnie zmarli w odstępie kilku dni. Według autora, prawie pewne jest także to, że nie żyje też 83-letni ks. Giovanni Cordani.
Po dwóch kapłanów zmarło w diecezji kremońskiej i archidiecezji mediolańskiej. W tej pierwszej jednostce kościelnej ofiarą wirusa padł 104-letni ks. Mario Cavalleri – najstarszy w tym gronie, który wcześniej przez ponad 30 lat kierował miejscowym ośrodkiem dla biednych, uzależnionych i uchodźców. W archidiecezji odszedł z tego świata w wieku 70 lat ks. Luigi Giussani – imiennik założyciela ruchu kościelnego „Comunione e Liberazione”, sam również związany z tą wspólnotą.
I wreszcie po jednym duchownym zmarło w diecezjach Lodi, Brescia, Casale Monferrato i Tortona.
W związku z wprowadzonymi we Włoszech ograniczeniami i zakazami, dotyczącymi większych zbiorowisk ludzkich, wszyscy zmarli zostali pochowani jak inni, a więc bez odpowiedniego obrzędu pogrzebowego, jedynie z odprawieniem Mszy św.
1",,DODANE 18.03.2020 15:36,,,https://www.gosc.pl/doc/6221018.Wlochy-Co-najmniej-25-kaplanow-zmarlo-wskutek-koronawirusa
Kochaj ludzi w codzienności,"- Nawet jeśli przez ten wirus Pan Bóg zabrałby mnie do siebie, to wolę, by zastał mnie z siatką w ręku niż siedzącą w zamknięciu i drżącą ze strachu - mówi s. Monika. Z takiego założenia wychodzi wielu wolontariuszy Caritas.
Siostra Monika nie narzekała nigdy na brak zajęć. Dzień wydawał się wypełniony po brzegi różnymi obowiązkami, tak że coś nowego do tego planu trudno byłoby wcisnąć. Kiedy jednak przyszła pandemia i świat dookoła zwolnił, a niepewność związana z rozprzestrzenianiem się koronawirusa napełniła ludzi lękiem, s. Monika była przekonana, że Jezus oczekuje od niej czegoś więcej niż siedzenia w domu, nawet jeśli miałby to być czas wypełniony modlitwą. –
Pomyślałam sobie, że Jezus na pewno nie zamknąłby się w odosobnieniu, w izolacji od innych ludzi. Byłam przekonana, że prosi mnie, by zaryzykować, nawet jeśli miałaby to być ostatnia rzecz, jaką zrobię w życiu. Wówczas wydawało się, że jak się idzie tylko do sklepu, to się idzie na śmierć. Z różnych stron docierały do nas informacje o tym, że potrzeba wolontariuszy, którzy mimo wszystko zrobią zakupy czy przyniosą obiad tym, którzy obawiają się lub po prostu nie mogą wyjść z domu. Zgłosiłam się wówczas do lubelskiej Caritas jako wolontariusz – mówi s. Monika Boryca ze Zgromadzenia Sióstr od św. Doroty.
Oswajanie drugiego człowieka
Jej pierwszą podopieczną została pani Wiktoria – samotna 90-letnia kobieta, która nie ma już nikogo. Podeszły wiek, trudne warunki życia i brak kontaktu z innymi sprawiły, że postrzegana była przez innych jako osoba trudna i specyficzna. Może dlatego wysłano do niej s. Monikę, która z kolei uchodziła za osobę radosną, potrafiącą docierać do ludzi, którzy wymagają oswojenia.
– Rzeczywiście, chyba udało się nam nawiązać relacje bliskie na tyle, że pani Wiktoria o każdej porze i z każdą sprawą dzwoni do mnie. Nie zawsze ja jestem osobą kompetentną, tą, do której powinna się zwracać. To starsza pani, która nie posługuje się smartfonem, ma stary telefon z klawiszami i mój numer zapisany na kartce. Wystukuje go i dzwoni do mnie z informacją, że źle się czuje, choć w tym przypadku powinna zadzwonić na pogotowie. Ja wtedy muszę zostawić wszystko i wybrać się do niej. Były takie sytuacje, kiedy pani Wiktoria przestawiała zupełnie moje plany. Mimo jakichś uroczystości w domu czy gości musiałam do niej pojechać, słysząc przez telefon, że coś strasznego się dzieje. Nie jest to łatwe, ale w tych ludziach widzę Jezusa – mówi s. Monika.
Szersza perspektywa
To właśnie wolontariat Caritas nauczył ją, że Kościół to coś więcej niż tylko własna parafia. – Dotarło do mnie dobitnie, że Kościół to nie są ci „moi” i ci „inni”, tylko że wszyscy są ważni – podkreśla.
Jej kolejna podopieczna to także starsza pani, której raz w tygodniu robi większe zakupy. – Gdyby nie Caritas, pewnie nie poznałabym takich osób, bo one do parafii nie trafiają. Zostałyśmy znajomymi także na Facebooku. Okazuje się, że ta pani ma totalnie inne poglądy niż Kościół, popiera aborcję, związki partnerskie itp. Dla mnie to wyzwanie, ale też pewność, że miłość Chrystusa jest dla wszystkich. Czasem pod jej postami umieszczam zapłakaną minkę. Zdarzyło się dwa razy, że w związku z tym usunęła skomentowany przeze mnie post. Dzwoniła też kilka razy upewnić się, że przyjadę z zakupami mimo tego, co ona napisała na swoim profilu. Bała się, że się obraziłam. Ja jednak niezależnie od wszystkiego idę do niej, by jej powiedzieć, że Pan Bóg kocha ją przeze mnie, choć jej poglądy ranią Chrystusa i Kościół. Bóg jednak nie odbiera jej swej miłości – podkreśla s. Monika.
1 2 3
OCEŃ TEN ARTYKUŁ
1 2 3 4 5",AGNIESZKA GIEROBA,DODANE 25.03.2021 08:26,Gość Lubelski 8/2021,"TAGI:
gość lubelski",https://www.gosc.pl/doc/6786207.Kochaj-ludzi-w-codziennosci
,"„Policzył wszystkie włosy na naszych głowach, więc tym bardziej wszystkie głowy. Nic Mu się nie wymknęło – wirusy też”. Jezus wzywa do ufności nawet w sprawach elementarnych: „Nie troszczcie się o to, co będziecie jeść i pić, i w co się będziecie ubierać”.
Gość Niedzielny 43/2020
GOŚĆ NIEDZIELNY


Poza Kościołem nie ma próżni [Jacek Dziedzina]
„Kto z nas nie zadał sobie choć raz w życiu pytania: a co z innymi religiami? Czy ich istnienie jest zgodne z wolą Boga, czy też są one wyłącznie błędem ludzkim? I co ze zbawieniem tych, którzy nie poznali Jezusa Chrystusa? - zastanawia się Jacek Dziedzina. Te pytania od wieków zadawał sobie Kościół. Soborowa deklaracja „Nostra aetate” okazała się prorocza i potwierdziła katolickość, czyli powszechność Kościoła. Właśnie mija 55 lat od jej ogłoszenia.

Logika wirusa [Jakub Jałowiczor]
Na COVID-19 wciąż nie ma ani lekarstwa, ani szczepionki, więc państwa starają się jedynie ograniczyć rozprzestrzenianie wirusa. Metody ochrony stosowane na całym świecie są takie same – obowiązek noszenia maseczki i odkażania rąk, ograniczenie kontaktów między ludźmi, blokada granic. Jednak czas i głębokość lockdownu bardzo się różni. Eksperci głowią się nad tym, który sposób najlepiej się sprawdził, ale jak dotąd nie znaleziono idealnego wzorca.

Aktor, który znał się na duszy [Barbara Gruszka-Zych]
19 października rano zmarł Wojciech Pszoniak, jeden z najwybitniejszych polskich aktorów. Miał 78 lat. „Mówił, że nie umiał zagrać Chrystusa. Teraz niepotrzebna mu gra, żeby widzieć Boga” - wspomina rozmowę z aktorem Gruszka-Zych. Wchodził ze swoimi bohaterami w prawdziwe duchowe więzi i autentycznie się w nich wcielał. Miał fenomenalną umiejętność współodczuwania.
1",,DODANE 21.10.2020 00:15,,,https://www.gosc.pl/doc/6583235.W-najnowszym-Gosciu-m-in-Kucharczak-o-Opatrznosci
Niewiara w Eucharystię czy wystawianie Boga na próbę?,"W dobie epidemii koronawirusa reakcje różnych instytucji, w tym Kościoła, budzą skrajne emocje i wiele pytań. Czasem są to poważne pytania teologiczne i to wcale nie dotyczące eschatologii.
Złośliwi mówią, że koronawirusa nie ma dotąd w Polsce, bo gdy chciał się pojawić w jednym ze szpitali, to dostał z NFZtu termin przyjęcia na sierpień 2023 r. (Aktualizacja: w środę potwierdzono pierwszy przypadek koronawirusa w naszym kraju). Pomimo tego nie sposób nie zauważyć jakiegoś rodzaju paniki, która objawia się między innymi tym, że Instagrama zamiast fotek jedzenia zalewają zdjęcia pustych półek po mydle w Rossmanie. Sejm przyjął z tej okazji specjalną ustawę, której treść co prawda nie zabrania surowo wirusowi z Wuhan wstępu na terytorium RP, ale przynajmniej uspokaja część wyborców. Szacowni marszałkowie Senatu Obojga Narodów (rządzącego i opozycyjnego ma się rozumieć) instruują namiętnie jak powinniśmy myć ręce, a producenci maseczek przeciwpyłowych notują rekordowe zyski sprzedając swoje produkty po horrendalnych cenach i robiąc ludzi w balona, jakoby te miały chronić przed szalejącym patogenem.
Świat zbroi się do nierównej walki z nowym wirusem, zbroi się również Kościół wprowadzając różne procedury i ograniczenia, szczególnie na terenach, gdzie epidemia rzeczywiście już występuje, jak na przykład w północnych Włoszech. Niektóre tamtejsze diecezje zawiesiły na czas trwania zarazy publiczne sprawowanie kultu, w tym Mszy Świętej. W innych zrezygnowano z używania wody święconej przy wejściu do kościoła i zalecono przyjmowanie Komunii Świętej na rękę zamiast do ust. I właśnie te decyzje kościelnych przełożonych budzą wśród części wiernych skrajne emocje i wątpliwości, było, nie było - teologiczne. Nierzadko można przeczytać komentarze zarzucające biskupom uleganie panice a nawet słabą wiarę w moc Komunii Świętej, która jest przecież lekarstwem nie tylko dla duszy, ale i ciała. 
Nie wiem czy środki ostrożności wprowadzane przez poszczególne władze (czy to świeckie czy duchowne) są adekwatne do realnego zagrożenia. Z pewnością inna jest obecnie sytuacja w Polsce, inna we Francji czy północnych regionach Włoch, gdzie zmarło już blisko 80 osób. A jednak czytając przytoczone powyżej zarzuty pod adresem włoskich chociażby biskupów zrodziło się we mnie pewne pytanie teologiczne. I wcale nie jest to pytanie eschatologiczne, czy na skutek tej epidemii nastąpi koniec świata. 
Pytanie dotyczy właśnie kwestii teologiczno-sakramentalnej: skoro Komunia jest lekarstwem dla ciała i duszy, to może nie powinniśmy zmieniać dyscypliny jej przyjmowania, a bezgranicznie zaufać, że Pan Bóg nie pozwoli, by taką drogą doszło do zarażenia wirusem?
Pozornie wydaje się to konsekwentne. Ostatecznie czym dla Boga jest jakiś tam wirus? Jednak jeśli zastanowimy się nad tym tematem chwilę, to sprawa staje się nieco bardziej skomplikowana.
Pan Bóg rzecz jasna jest Stwórcą, więc panuje nad całym stworzeniem. Wirusy nie są tu wyjątkiem. Rzecz w tym, że stwarzając świat natury, materię, nadał mu określone zasady funkcjonowania, które nazywamy m.in. prawami fizyki czy biologii. Każdy sakrament, choć jest rzeczywistością duchową, ma też swoją fizyczną stronę – znak, który podlega wspomnianym prawom przyrody. Woda w czasie chrztu zawsze leje się w dół, chleb i wino, choć stają się realnie Ciałem i Krwią Pana, nadal zachowują fizyczne i biologiczne właściwości chleba i wina. Fakt, że są już konsekrowane, nie sprawia, że ich udzielanie do ust będzie miało inny potencjał przenoszenia wirusa niż przed konsekracją. To porządek natury, nadany materii przez Pana Boga.
Oczywiście Pan Bóg może, jeśli tylko zechce, zawiesić na pewien czas stworzone przez siebie prawa funkcjonowania świata. Jako Stwórca ma możliwość kontroli nad stworzeniem. Przykładami takiego zawieszenia przez Boga porządku naturalnego są cuda. Rzecz w tym, że nie możemy zakładać masowości cudów, jako naturalnego porządku rzeczy. Bóg zwykle stosuje je wtedy, gdy dla naszego zbawienia chce w szczególny sposób objawić swoją moc. I Jemu należy pozostawić decyzję, kiedy zechce tak zadziałać. A jako, że integralną częścią sakramentów są elementy podlegające porządkowi natury, to nie powinniśmy ignorować praw, jakim one podlegają.
Co ciekawe, w ostatnią niedzielę słyszeliśmy na Mszy Ewangelię o kuszeniu Pana Jezusa. Jedną z pokus była propozycja, aby rzucił się w dół, bo przecież Bóg przykazał swoim aniołom, aby nie dopuścili, by Jezusowi stała się krzywda. Pan Jezus, nie kwestionując tych słów, odmawia szatanowi i mówi, że napisane jest też, aby nie wystawiać Pana Boga na próbę.
Czy nie uwzględnienie porządku naturalnego i czy nie wprowadzenie środków ostrożności w przypadku epidemii nie byłoby z naszej strony wystawianiem Boga na próbę i traktowaniem Ciała Pańskiego jak talizmanu? 
1
OCEŃ TEN ARTYKUŁ
1 2 3 4 5",WOJCIECH TEISTER,DODANE 03.03.2020 20:40,,,https://www.gosc.pl/doc/6191344.Niewiara-w-Eucharystie-czy-wystawianie-Boga-na-probe
Katolicy na pierwszej linii walki z ebolą,"""Wspólnoty katolickie w krajach dotkniętych epidemią eboli są na pierwszej linii walki z wirusem i zapewniają pomoc oraz wsparcie rodzinom ofiar"" – przypomniał abp Bernardito Auza, stały przedstawiciel Stolicy Apostolskiej przy Organizacji Narodów Zjednoczonych w Nowym Jorku.
Wziął on udział w konferencji poświęconej walce z tą śmiercionośną chorobą.
Abp Bernardito Auza przypomniał, że Ojciec Święty wielokrotnie apelował „do całej wspólnoty międzynarodowej, aby zapewniono odpowiednią pomoc humanitarną dla zarażonych i podjęto konkretne wysiłki w celu pokonania epidemii”. Międzynarodowe organizacje katolickie, w ścisłej współpracy ze Stolicą Apostolską, przeznaczyły wiele milionów dolarów na wsparcie działań Kościoła w krajach dotkniętych epidemią. Przedstawiciel Watykanu poinformował, że sam Papież przeznaczył na ten cel 0,5 mln dolarów, a w ostatnim czasie ofiarował symbolicznie 20 tys. na wsparcie długofalowych akcji likwidacji skutków epidemii. Choć zasadniczo opanowano już rozprzestrzenianie się wirusa, to jednak ciągle jest on niebezpieczny. 45 dni po tym jak Liberię ogłoszono krajem wolnym od eboli, odnotowano tam nowe jej przypadki śmiertelne.
1
OCEŃ TEN ARTYKUŁ
1 2 3 4 5",,DODANE 14.07.2015 18:50,RADIO WATYKAŃSKIE,"TAGI:
ebola wirus ebola",https://www.gosc.pl/doc/2590167.Katolicy-na-pierwszej-linii-walki-z-ebola
Dialog bronią Kościoła,"W sporach z ideowymi przeciwnikami katolicy nie powinni dążyć do ich zniszczenia, lecz przekonywać do naszych racji, nawet jeśli druga strona wypowiedziała nam wojnę.
Światopoglądowy spór między środowiskiem liberalno-lewicowym a katolikami wszedł w Polsce w fazę otwartej wojny. Wypowiedzieli ją liberałowie. Przestali udawać, że chcą debatować, spierać się na argumenty, przekonywać katolików do swoich racji. Uznali, że nadszedł czas, aby nas zniszczyć. Choć środowiska te przejawiają postawę wrogości już od jakiegoś czasu, za symboliczny akt otwartego wypowiedzenia wojny można uznać niebywale agresywny atak naczelnego „News-weeka” Tomasza Lisa na Szymona Hołownię, który w swej publicystyce reprezentuje katolicyzm otwarty na dialog z ideowymi adwersarzami. Jak na te działania wojenne mają zareagować katolicy? Wytoczeniem armat i rozpoczęciem ostrzału? Odgrodzeniem się od świata i zamknięciem w katolickim getcie? A może kapitulacją i oddaniem Polski w ręce światopoglądowych liberałów? Żadne z tych wyjść nie jest dobre. Odpowiedzią na wojenne działania ideowych przeciwników, nawet gdy są bolesne i wywołują cierpienie, a często chęć odwetu, zawsze powinna być wypływająca z miłości próba dialogu, którego celem jest otwarcie na wiarę. Taką drogę wskazał nam Chrystus.
„Załgani liberalni katolicy”
W ubiegłym roku reżyser Konrad Szołajski nakręcił film „I Bóg stworzył seks” o życiu seksualnym katolików, którymi opiekuje się o. Ksawery Knotz. Reżyser nagrał wypowiedzi zakonnika i trzech par. Miałem okazję uczestniczyć w pokazie filmu, a potem przysłuchiwać się debacie na jego temat, a raczej na temat seksu po katolicku. Prym w dyskusji wiódł seksuolog dr Andrzej Depko, ekspert radia TOK FM i TVN, którego wspomagało jeszcze dwóch dyskutantów, a ich adwersarzem był jedynie Zbigniew Nosowski, redaktor naczelny „Więzi”. Debata przerodziła się w sąd na Kościołem, w których trzech atakowało jednego. Pokazała ona, podobnie jak film Szołajskiego, że środowisko liberalne w ogóle nie rozumie katolickiego ujęcia ludzkiej seksualności. Ale ten brak zrozumienia nie był najgorszy.
Szokująca była arogancja dr. Depki, który wypowiadał się autorytarnie na temat nauczania Kościoła, choć kompletnie tego nauczania nie znał, co wytykał mu red. Nosowski, a bohaterów filmu traktował jak „seksualnych dewiantów”, których trzeba poddać terapii, a zacząć trzeba od o. Knotza.
Poziom agresji, niechęci, buty dr. Depki był porażający. Przekonanie o swojej wyższości rodziło u seksuologa poczucie swoistej misji, polegające na dążeniu do „wyleczenia” ludzi wierzących z „wirusa” katolicyzmu, a wszystko to oczywiście dla dobra tychże ludzi. Wyszedłem z tej debaty zdruzgotany, bowiem taka pogarda i chęć upodlenia ludzi, dla których świat nie sprowadza się do wymiaru przyjemności płynącej z nieograniczonego zaspokajania swoich popędów, był dla mnie szokiem. Gdy podzieliłem się swoim doświadczeniem z dziennikarzami zapraszanymi jako przedstawiciele opinii katolickiej na debaty organizowane przez liberałów, okazało się, że mają takie same odczucia. – Oni nawet nie chcą nas słuchać, rzucają się na nas, jakby nas chcieli rozszarpać, wyśmiać, zdeptać, przedstawiając żenujące argumenty, według nich naukowe i jedynie słuszne, w rzeczywistości ideologiczne i pełne uprzedzeń – powiedział mi jeden z nich. Esencją takiej postawy jest tekst T. Lisa, który był reakcją na decyzję Hołowni o zaprzestaniu publikacji felietonów w „Newsweeku”. Powodem rozstania był artykuł opublikowany w tym tygodniku o księżach mających żony i dzieci, w którym autorzy oparli się na niewiarygodnych danych, uogólniając je na wszystkich księży. W tekście opublikowanym w lipcu na portalu „NaTemat” red. Lis zwyzywał katolików, którzy prowadzą dialog z inaczej myślącymi stekiem inwektyw w rodzaju: „załgani pseudoliberalni pseudodoktrynalni, dwie piersi ssący liberalni katolicy” albo „kuriozalni dwulicowcy”. W końcu sformułował stwierdzenie, z którego jednoznacznie wynika, że czas dialogu się skończył: „W czasach ostrych podziałów i ostrej walki bycie pomiędzy i pośrodku częściej niż znakiem racjonalizmu jest znakiem asekuranctwa i oportunizmu”.
1 2
OCEŃ TEN ARTYKUŁ
1 2 3 4 5",BOGUMIŁ ŁOZIŃSKI,DODANE 06.09.2012 00:15,GN 36/2012,,https://www.gosc.pl/doc/1281861.Dialog-bronia-Kosciola
Nie będzie moralnej rewolucji,"Wiele hałasu o nic. Tak można podsumować rewelacje mediów, głoszących, że Kościół dopuści używanie prezerwatyw w określonych okolicznościach.
Zapowiadanej rewolucji nie będzie. Kard. Javier Lozano Barragan, nazywany watykańskim ministrem zdrowia, powiedział, że stanowisko Stolicy Apostolskiej w sprawie antykoncepcji jako takiej nie ulegnie zmianie. Przyznał jednak, że Watykan prowadzi badania na temat skuteczniejszego zwalczania pandemii AIDS.

Zawinił kard. Martini
Temat wywołał kard. Carlo Maria Martini, emerytowany arcybiskup Mediolanu. Na łamach tygodnika „L’Espresso” opublikowano zapis jego dyskusji z wybitnym włoskim chirurgiem Ignazio Marino. Rozmowa dotyczyła kwestii moralnych, związanych z tak ważnymi problemami jak aborcja i jej legalizacja, sztuczne zapłodnienie i przechowywanie ludzkich embrionów oraz przeciwdziałanie AIDS i stosowanie w tym względzie prezerwatyw. Właśnie ta ostatnia kwestia przyciągnęła uwagę mediów. Ogłosiły, że kard. Martini ujawnił, iż Watykan wkrótce wyrazi zgodę na użycie prezerwatyw przez ludzi chorych na AIDS.
Atmosferę zapowiadającą „kopernikański przewrót” w kwestiach moralnych podgrzewano, rozpisując się, że kard. Martini był najpoważniejszym rywalem kard. Ratzingera podczas ostatniego konklawe. Jego otwartość przeciwstawiano konserwatyzmowi Benedykta XVI, przypominając zarazem, że uznaje się go za przywódcę liberalnej frakcji w Kościele.

Oliwy do ognia dolał przewodniczący Papieskiej Rady Duszpasterstwa Pracowników Służby Zdrowia, kard. Javier Lozano Barragan. Zapowiedział on w dzienniku „La Repubblica”, że „Stolica Apostolska wyda wkrótce dokument zezwalający na użycie prezerwatyw przez osoby chore na ciężkie choroby zakaźne, w tym na AIDS”. Słowo prezerwatywa nie schodziło z czołówek gazet.

Tylko wierność chroni skutecznie
Obecnie na świecie żyje 42 mln ludzi chorych na AIDS i 4 razy tyle nosicieli wirusa HIV. Do tej pory na AIDS zmarło 22 mln ludzi. Większość zarażonych żyje w Afryce. W niektórych krajach tego kontynentu, jak Botswana czy Zimbabwe, choruje od 25 do ponad 30 proc. populacji. Kościół zawsze pomagał ludziom chorym na AIDS. Jan Paweł II powołał w tym celu specjalną fundację „Miłosiernego Samarytanina”.

W obliczu szerzącej się pandemii AIDS Watykan prowadzi studium na temat skuteczniejszego zwalczania tej plagi. Informując o tym, kard. Barragan podkreślił, że w przypadku współpracy z innymi agencjami mamy świadomość, że stawiają one na zapobieganie. Czynią, co się da, by ta choroba się nie rozszerzała. A mówiąc o zapobieganiu, myślą zaraz o prezerwatywie”. – Kościół katolicki uważa, że najlepszą „prezerwatywą”, z którą naprawdę nic nie grozi, jest abstynencja seksualna i małżeńska wierność. Problem rodzi się wtedy, gdy stajemy wobec sytuacji pary, w której jedno z małżonków jest zarażone wirusem HIV. Co w takim przypadku robić? Szukamy odpowiedzi na to pytanie, dlatego podjęliśmy to pogłębione studium w zakresie naukowym, technicznym i moralnym – mówi kard. Barragan.

Raport zostanie przedstawiony Benedyktowi XVI i on zadecyduje o jego dalszych losach. Jest bardzo ważne, by w medialnym szumie troska o zapobieganie szerzeniu się śmiercionośnej pandemii nie była mieszana z odstępstwem Kościoła od jego determinacji w obronie życia i zasad etycznych.
1
OCEŃ TEN ARTYKUŁ
1 2 3 4 5","BEATA ZAJĄCZKOWSKA, DZIENNIKARKA RADIA WATYKAŃSKIEGO",DODANE 04.05.2006 09:44,GN 19/2006,,https://www.gosc.pl/doc/790732.Nie-bedzie-moralnej-rewolucji
Dowód miłości,"AIDS jest wyzwaniem duszpasterskim dla Kościoła w Zambii. Kiedy pojawił się problem, w niektórych krajach rządzący podeszli do niego w sposób odpowiedni.
Mimo że zagrożenie było u nich większe niż w mojej ojczyźnie, proporcje się dzisiaj odwróciły. Jednak tam nikt nie bagatelizował niebezpieczeństwa, a przede wszystkim nikt nie oferował ludziom półśrodków. W praktyce okazuje się, że prezerwatywy zawodzą, a najlepszym sposobem na wirusa jest czystość przed ślubem i wierność małżonków po ślubie.

Problemem jest sytuacja, kiedy zarażone jest jedno z małżonków. Dziennikarze pytają często, czy w takiej sytuacji zgoda Kościoła na używanie prezerwatyw nie byłaby pożądana. Ja jestem przekonany, że zawodność tej metody jest duża, jak więc można skazywać na ryzyko kogoś, kogo się kocha? Prawdziwym dowodem miłości w przypadku takich małżonków jest powstrzymanie się od współżycia. Ślubowali przecież na dobre i na złe.
1
OCEŃ TEN ARTYKUŁ
1 2 3 4 5",MÓWI ABP TELESFOR MPUNDU,DODANE 05.11.2008 12:11,GN 44/2008,,https://www.gosc.pl/doc/787864.Dowod-milosci
Niebezpieczne miejsce,"Niedobrze by było, gdyby zamykanie kościołów stało się obyczajem praktykowanym przy każdej okazji.
W Paryżu policja weszła do kościoła w czasie Mszy św. Co prawda obecny był tylko ksiądz i służba liturgiczna, ale funkcjonariusze uznali, że obecność trzech lektorów łamie przepisy przyjęte z powodu epidemii. Na południu Włoch podobna interwencja zakończyła się mandatami. W kościele łącznie z księdzem znajdowało się 13 osób. Jak tłumaczył proboszcz, obecni na Mszy św. wierni wspominali swoich zmarłych, więc wyproszenie ich byłoby „nieludzkie”. Policjantów to nie przekonało. Proboszcz dostał 680 euro kary (miesięczna pensja wielu mieszkańców tego regionu kraju), a wierni po 280 euro. Miesiąc wcześniej media oburzały się tym, że w Salerno niedaleko Neapolu zebrała się wspólnota neokatechumenalna. W rzeczywistości spotkanie miało miejsce na 2 tygodnie przed pierwszą publikacją, czyli w czasie, kiedy nie obowiązywały jeszcze rygory. Grała nawet liga – w weekend, w którym odbyło się opisywane spotkanie mecz na stadionie Napoli oglądało ponad 50 tys. kibiców. Z kolei w Warszawie do jednego z kościołów w ostatnim czasie na prawie każde nabożeństwo przychodzili ludzie sprawdzający, czy przypadkiem w środku nie siedzi o parę osób za dużo. O ile mi wiadomo, nie udało im się znaleźć okazji do zawiadomienia służb.
Rozumiem, że nie można wystawiać Pana Boga na próbę i zakładać, że w kościele nie da się zarazić, a wirus nie przenosi się przez podanie ręki na znak pokoju. Jednak w drugą stronę też nie należy przesadzać. Kościoły nie są głównymi centrami rozsiewania zarazków i na pewno nie są bardziej niebezpieczne niż tramwaje czy sklepy. Obawiam się – patrząc na opisane powyżej sytuacje – że emocje, jakie wywołała epidemia, mogą pójść w złym kierunku. W obecnej sytuacji ograniczanie możliwości udziału w nabożeństwach czy odwoływanie spotkań religijnych jest uzasadnione. Dobrze jednak, żeby nie stało się to obyczajem praktykowanym przy pierwszej lepszej okazji.
1
OCEŃ TEN ARTYKUŁ
1 2 3 4 5",JAKUB JAŁOWICZOR,DODANE 25.04.2020 11:27,,"TAGI:
epidemia koronawirus msza św. paryż salerno włochy",https://www.gosc.pl/doc/6273671.Niebezpieczne-miejsce
,"Sławny tenor włoski da darmowy koncert w mediolańskiej katedrze w Wielkanoc. Obejrzy go cały świat dzięki transmisji z kanału YouTube artysty. Towarzyszyć mu będzie Emanuele Vianelli, organista tytularny katedry.
Andrea Bocelli, którego ze sprzedażą 90 milionów płyt na całym świecie nie trzeba nikomu przestawiać, w Niedzielę Wielkanocną da solowy koncert w katedrze mediolańskiej. Będzie go transmitował bezpośrednio na swoim kanale YouTube (https://bit.ly/2wRER5M), a występ rozpocznie o godz. 19. Dostęp będzie darmowy.
Artysta w rozmowie z dziennikiem „Il Messaggero” podkreślił, że chciałby, aby – bardziej niż koncert – była to okazja do wspólnej modlitwy. Ponieważ Wielkanoc to „święto życia, które zwycięża”, nawet jeśli – używając biblijnego języka – świat to teraz dolina łez. Dlatego wybrał utwory sakralne, które kocha – od „Panis Angelicus” C. Francka po „Ave Maria” C. Gounoda, a także dzieła G. Rossiniego i P. Mascagniego.
Music For Hope LIVE - April 12th 10am LA | 1pm NYC | 6pm UK | 7pm CET
ANDREA BOCELLI
– To Kościół wyraża tę nić, która nas brata bardziej niż... sieć! – używa zgrabnego porównania A. Bocelli w rozmowie z Simoną Antonucci. – Katedra będzie pusta, ale samotność będzie tylko pozorna. Oddalenie fizyczne, w tym przypadku, podyktowane jest aktem miłości, pragnieniem wzajemnej troski.
Bocelli wyznał, że bardzo wzruszyła go samotna modlitwa papieża Franciszka na pl. św. Piotra [27 marca – przyp. aut.]. – Obawiam się, że każde słowo, które wypowiem, może umniejszyć siłę tego momentu, tego gestu, który już przeszedł do historii. Wydaje mi się, że dwa tysiące lat wędrówki zostały streszczone w tych samotnych krokach papieża Franciszka – człowieka starszego i kruchego, który bierze na siebie niespotykany ciężar całej ludzkości...
Artysta uważa, że „świat nas w jakiś sposób ostrzegł”. Ma nadzieję, że odrobimy wszyscy tę lekcję, wykorzystując tę cenną okazję do nowego początku, do zmiany podejścia do życia, do wprowadzenia nowej hierarchii wartości. – Wirus nam przypomniał, że jeśli traktujemy życie jak wielki bankiet, to dobrze jest, jeśli wszyscy dobrze się czują na tym bankiecie. W innym przypadku zabawa skazana jest na porażkę – mówi A. Bocelli.
Dziennikarka zapytała artystę, czy rządy na świecie wyciągną wnioski z obrazów, które wszyscy oglądamy – powracających do Wenecji łabędzi, błękitnego morza w Neapolu... – Mam nadzieję. Pamiętajmy jednak, że rządy są w większości przypadków bezlitosnym zwierciadłem tego, kim my sami jesteśmy. Nie żądajmy od innych tego, co sami najpierw możemy zrobić, nawet za pomocą małych gestów w naszej codzienności – odparł A. Bocelli.
Zapytany, wspomniał także, że fundacja jego imienia zorganizowała zbiórkę pieniędzy, która jeszcze trwa, na rzecz szpitali leczących chorych na COVID-19.
1
OCEŃ TEN ARTYKUŁ
1 2 3 4 5",BAJA /IL MESSAGGERO,DODANE 08.04.2020 11:40,,"TAGI:
andrea bocelli katedra koncert koronawirus mediolan wielkanoc",https://www.gosc.pl/doc/6249400.Andrea-Bocelli-Kosciol-to-nic-ktora-nas-brata-bardziej-niz-siec
Oddział chorób wewnętrznych,"Czytam nieustannie o zewnętrznych zagrożeniach, które mają rzekomo zniszczyć Kościół. „Nic z tego, co z zewnątrz wchodzi do człowieka, nie może uczynić go nieczystym”. Sami dla siebie jesteśmy zagrożeniem.
Odpowiedział im: „I wy tak niepojętni jesteście? Nie rozumiecie, że NIC z tego, co z zewnątrz wchodzi do człowieka, nie może uczynić go nieczystym?”
Mk 7, 18
Czytam nieustannie o zewnętrznych zagrożeniach, które mają rzekomo zniszczyć Kościół. Często „zatroskani” podają je w niezwykle agresywnej formie. Niektórzy zbyt poważnie przejęli się dewizą, że „najlepszą obroną jest atak”.
Nie wierzę w to, że osoba, która ma pokój serca może napisać agresywny, atakujący innych komentarz. Zazwyczaj jest tak, że jeśli ktoś reaguje hejtem, szyderstwem i warczącymi wyrazami, ma problem sam ze sobą, a nie z rzeczywistością, którą kontestuje. To nie psychologiczne teoretyzowanie, ale bolesna prawda, którą przerobiłem wielokrotnie na własnej skórze.
Łatwo znaleźć sobie chłopca do bicia; kogoś, na kim odreagujesz frustrację. Łatwiej oskarżyć innych (uchodźców muzułmańskich, „heretyków” czy roznosicieli wirusa torontoblessingowego), trudniej zapłakać nad sobą i znaleźć źródło swego niepokoju czy zgorzknienia. To, co drażni cię u innych, jest lustrem pokazującym twe własne problemy i zranienia.
Jak mocno zabrzmiały słowa Benedykta XVI, który na pokładzie samolotu lecącego do Portugalii mówił przed dziewięciu laty: „Dzisiaj największe prześladowania Kościoła nie pochodzą z zewnątrz, ale z grzechów, jakie są wewnątrz jego samego”. Nie mówił tego w kontekście zewnętrznych zagrożeń. Mówił o skandalu pedofilii określając go jako „naprawdę przerażający”.
„Historia pokazuje jasno: jeśli chrześcijaństwo nie promieniuje, to nie dlatego, że napotyka w świecie opór, ale dlatego, że zabrakło mu gorliwości i świętości"" – słowa Pierre’a Marie Delfieux, założyciela Monastycznych Wspólnot Jerozolimskich zapamiętam do końca życia.
  1
OCEŃ TEN ARTYKUŁ
1 2 3 4 5",MARCIN JAKIMOWICZ,DODANE 18.12.2019 10:11,,,https://www.gosc.pl/doc/6047678.Oddzial-chorob-wewnetrznych
"Tu bije teraz ""Źródło""","Przedwiośnie nie wygląda tu dobrze ani gołym okiem, ani na zdjęciach. Ale kto wie, może wkrótce tu zawita wiosna. Wiosna Kościoła.
Wlinii prostej od Klesztowa do granicy z Ukrainą jest jakieś dziesięć kilometrów. To jedna z szesnastu wsi wchodzących w skład parafii liczącej ponad tysiąc wiernych. Parafia Klesztów jest pierwszą po archikatedralnej, w której rekolekcje kerygmatyczne głoszą ewangelizatorzy posłani przez abp. Stanisława Budzika. Klesztów leży w odległości kilkudziesięciu kilometrów od Chełma. Krajobraz zmienia się wraz z odległością. Przedwiośnie nie wygląda tutaj najlepiej ani gołym okiem, ani na zdjęciach. Jak mówią mieszkańcy – pięknie jest tu zimą, ale wtedy ciężko dostać się do kościoła czy do sklepu. Wiosną i latem jest to miejsce idealne na kontakt z przyrodą. Mieszkańcy okolicznych miejscowości zajmują się głównie rolnictwem. Uprawiają zboże, buraki i kukurydzę. Hodują zwierzęta. Gdy pojawiła się informacja o wirusie ASF, a wraz z nią zakaz odstrzału dzikiej zwierzyny, część upraw rolników została zniszczona. Kiedyś w parafii było kilka szkół. Teraz nie ma żadnej. Dzieci dojeżdżają do szkoły na terenie sąsiedniej parafii. Młodzi mieszkańcy wyjeżdżają na studia i w poszukiwaniu pracy, także za granicę. Ci, którzy pozostali, ciężko pracują w swoich gospodarstwach. Z uwagą też śledzą informacje dotyczące sytuacji na Ukrainie, bo mieszkają tuż nad Bugiem.
Widziano tu już wiele
Parafianie z Klesztowa z niecierpliwością oczekiwali na rozpoczęcie tych nietypowych rekolekcji. Słyszeli wielokrotnie, że mają one być inne, że będzie je prowadził nie tylko ksiądz, ale także świeccy. Poza tym w Klesztowie zrobiło się „tłoczno” za sprawą ewangelizatorów, którzy zamieszkali na prośbę proboszcza u rodzin z parafii. – O rekolekcjach informowałem moich parafian już podczas wizyty duszpasterskiej. Z każdą rodziną rozmawiałem na ten temat – mówi proboszcz ks. Jacek Bartecki. Parafia Wniebowzięcia NMP w Klesztowie została erygowana w 1920 roku przez bp. Mariana Fulmana. Do 1875 roku istniała tu parafia unicka, zamieniona po kasacie na cerkiew. Do rozpoczęcia II wojny światowej parafię zamieszkiwała również ludność prawosławna. W znacznej liczbie żyli na tych terenach także protestanci, którzy modlili się w nieistniejącej już świątyni w Roztoce. Zachował się jedynie cmentarz protestancki.
W oczekiwaniu na odrodzenie
– Parafianie są otwarci. Przyjęli do swych domów osoby, które przyjechały głosić rekolekcje. Chcieliśmy zapewnić ewangelizatorom godne warunki, by mogli czuć się u nas jak w domu. Od samego początku ja sam doświadczam tu wiele życzliwości. Parafianie pomagają w zapewnieniu drewna na opał, w odśnieżaniu, i angażują się w miarę możliwości w życie kościoła lokalnego – podkreśla ks. Jacek. Kościół w Klesztowie jest niewielki. Urzeka jednak piękne wnętrze, które wprowadza w klimat mistyki Wschodu. – Moim oczekiwaniem, tak jak i ewangelizatorów, było to, żeby do Boga powrócili ci, którzy się od niego oddalili, oraz, żeby wszyscy Boga spragnieni mogli Go odnaleźć na nowo – dodał ks. Bartecki.
Będzie inaczej
Ludzie nie pamiętają tu takich rekolekcji. Były misje, takie czy inne spotkania, ale teraz zauważa się pewnego rodzaju poruszenie. – Ja zawsze chodzę na rekolekcje, na te też się wybieram, bo jestem ciekawa – mówi Jadwiga Kraluk. Swojej ciekawości nie ukrywa również Czesław Sochocki z Klesztowa. – Jest duża ciekawość, będziemy chodzić na rekolekcje i nie przeszkadza to, że będą trochę dłuższe. Jest Wielki Post, to człowiek wtedy tak sam z siebie chce być bliżej kościoła – podkreśla pan Czesław. Dla parafian ważnym przeżyciem będzie również peregrynacja relikwii Krzyża Świętego. Codziennie po Mszy św. wieczorowej adorację prowadzić będą mieszkańcy wyznaczonych przez proboszcza wiosek. – Ciężko o czas, gdy się pracuje na gospodarstwie, ale będziemy chodzić w te dni do kościoła, bo chcemy dobrze przygotować się do świąt – dodaje Anna Kowalczuk.
1
OCEŃ TEN ARTYKUŁ
1 2 3 4 5",KS. RAFAŁ PASTWA,DODANE 13.03.2014 00:00,Gość Lubelski 11/2014,"TAGI:
gość lubelski",https://www.gosc.pl/doc/1915578.Tu-bije-teraz-Zrodlo
Przesłuchanie,"O tym, czy posłuszeństwo jest ślepe i dlaczego Kościół funduje mistykom bolesne przesłuchania, z ks. Robertem Skrzypczakiem rozmawia Marcin Jakimowicz.
Marcin Jakimowicz: Zapowiadał się spokojny dzień. Biskup Raffaello Carlo Rossi, Toskańczyk z Pizy, otworzył kopertę i zadrżał. W piśmie Świętego Oficjum przeczytał: „Zlecamy Waszej Ekscelencji wizytację kanoniczną w San Giovanni Rotondo”. Miał „rozpracować” stygmatyka, o którym szeptała cała Italia. Chciałby Ksiądz być na jego miejscu?
Ks. Robert Skrzypczak: Wielu ludzi, którzy służyli Kościołowi, poddawanych było próbie wiary, pokory. I nie była ona związana z tym, że ci, którzy prześladowali mistyków, mieli jakieś złe intencje. Nie było to też związane z jakąś nieprawidłowością w nauczaniu czy wadą osób obserwowanych. To misterium. Biskup Carlo Rossi miał trudne zadanie...
Po drugiej stronie barykady stanęła również postać niezwykle szanowana, teolog i lekarz: franciszkanin o. Agostino Gemelli. To od jego imienia wzięła nazwę słynna rzymska klinika.
„Stosuje samookaleczenia. Jest oszustem i psychopatą – pisał o stygmatyku. – Interwencja władz kościelnych jest bardziej niż konieczna”.
Był przekonany, że musi uwolnić Kościół od fenomenu o. Pio: histeryka religijnego i szarlatana. Trudno nam dziś zrozumieć niechęć Jana XXIII do o. Pio. Podobnie jak trudno po ludzku zrozumieć postawę jezuitów w stosunku do błogosławionego Antonio Rosminiego (1797–1855), który w pewnym momencie był uznany za heretyka, zmarł jako heretyk, a jego dzieło zostało potępione. Mimo to przez 150 lat pojawiały się uzdrowienia i cuda za jego wstawiennictwem. Trudno zrozumieć ogromne uprzedzenie do przesłania o Bożym miłosierdziu czy niechęć inkwizycji do Dolindo Ruotolo, kapłana z Neapolu…
Łatwo się zagalopować i nazwać przełożonych (w tym samego papieża) narzędziem szatana. Ile razy spotykałem takie określenia…
To interpretacje grubiańskie, nie biorące pod uwagę wiary. Jeśli spojrzymy na takie prześladowania jedynie po ludzku, doprowadzi nas to do wniosku: skoro taki biedny o. Pio zasłużył sobie na tak surowy osąd ze strony padre Gemellego, to znaczy, że miał coś za uszami. Takim fałszywym tropem podążył kilka lat temu badacz z Uniwersytetu Turyńskiego, który zarzucił o. Pio oszustwo. Nazwał go wręcz „pirotechnikiem”.
Fragment przesłuchania stygmatyka: „Czy Ojciec przysięga na Świętą Ewangelię, że nigdy nie spowodował żadnych zmian na swojej skórze?”. „Przysięgam, na miłość Boską. Na miłość Boską! O, jakże byłbym wdzięczny Panu, gdyby mnie od tego uwolnił!”.
Świat nie zrozumie prześladowania świętych przez instytucje Kościoła. Będzie tonął w przypuszczeniach: skoro osoby te wzbudzają taką niechęć, potrzebę zamknięcia ust, musi być „coś na rzeczy”. Wielogodzinne spowiadanie przez o. Pio nazywano próbą duchowego uwodzenia. Próbowano w sposób freudowsko-seksistowski interpretować jego relację z niektórymi córkami duchowymi. Dlaczego? „Bo musi być coś na rzeczy”. Podobne ataki przyjmował zresztą ks. Dolindo. Skoro został poddany wieloletnim procesom Świętej Inkwizycji, musiał być heretykiem. Tak uzna świat. Skutek musi mieć przyczynę.
Tak zareaguje świat. A jak uzna katolik?
Zrozumie, że prześladowania przez Kościół są dopuszczone przez Boga. Trzeba do tego założyć okulary wiary. Próba wiary jest konieczna, by objawiło się dzieło Boga, oczyszczone z ludzkich ułomności i naleciałości…
Gdy przychodzi prześladowanie z zewnątrz, łatwo nakleić sobie łatkę męczennika. Prześladowanie przez swoich boli bardziej…
Boli bardziej, bo bardziej objawia się w nim dzieło Boga. I o. Pio, i ks. Dolindo, i ks. Rosmini, i s. Faustyna przyjmowali te kary z ogromną pokorą…
Jeden ze świadków w procesie beatyfikacyjnym powiedział: „O. Pio płakał, ale był najposłuszniejszy”.
Musimy zrozumieć, że Kościół-matka jest narzędziem Boga, który dopuszcza cios wymierzony w jednego ze swych synów. Po to, by okazało się, że w tym człowieku naprawdę żyje Chrystus, który poddaje się doskonale woli Boga. Taki człowiek wybiera wolę Boga, a nie swe własne dzieło, dorobek, opinie na własny temat. To próby, które Bóg dopuszcza na ludzi wyższego kalibru duchowego. Do jednego z ojców pustyni przyszedł młodzieniec i skarżył się: „Bardzo trapi mnie demon”. Starzec odpowiedział: „Ciebie? Ciebie trapi ciało i jego pożądliwości. Demon może kusić ludzi pokroju Mojżesza”. (śmiech)
Świat zarzuca nam, katolikom, że nasze posłuszeństwo jest ślepe. To argument tych, którzy omijają kościoły szerokim łukiem. Wyłączacie myślenie – szydzą kobiety reklamujące „Wysokie Obcasy”, przedstawiające się jako „nieposłuszne nikomu”.
Nieporozumienie bierze się stąd, że mylimy posłuszeństwo z uległością. Uległość to klimat dzisiejszych korporacji, które domagają się od pracownika całkowitej dyspozycyjności. Ma poświęcić wszystko ze względu na firmę. Kolektyw jest ważniejszy od osoby. Podobnie jest w islamie. Sama jego nazwa oznacza „uległość”. Człowiek ma poddać się ślepo prawu, które zostało przekazane przez Mahometa. W chrześcijaństwie nie ma uległości. Jest posłuszeństwo. A ono jest zawsze związane z miłością: do Chrystusa, do Kościoła. Nie do Kościoła ubranego w piuskę czy koloratkę, ale do Kościoła, który jest moją matką, w którym dostałem życie Boże, wiarę…
Ksiądz Skrzypczak dostaje od przełożonych dekret, który mu nie odpowiada, a jednak nie tupie nogami… To nie jest uległość?
Nie. To jest związane z tym, że kiedyś włożył swoje ręce w dłonie biskupa i w całkowitej wolności przyrzekł posłuszeństwo Kościołowi.
A jeśli widać jak na dłoni, że przełożony się myli? Co zrobić? Dyskutować? Wiedzieć swoje, ufając, że z tej pomyłki Bóg wyprowadzi dobro?
Mogę zareagować, jeśli myli się w kwestii istotnej, dotyczącej mojej relacji z Bogiem. Ojcowie pustyni powtarzali, że chrześcijanin nie powinien się gniewać, bo nie jest to zgodne z nauką o miłości nieprzyjaciół. Może to zrobić w przypadku, gdy ktoś chce go odwieść od miłości do Jezusa. Wtedy ma prawo się zdenerwować. Paweł napisał wprost: „Kto nie postępuje w zgodzie z sumieniem, ten grzeszy”. Kard. Newman przedstawił to w jednym z listów: „Jeśli będę mógł wznieść toast za papieża, to chcę to uczynić, ale najpierw wypiję za sumienie”. Na ten przykład często powoływał się Benedykt XVI, mówiąc, że nie ma czegoś takiego jak automatyczne, ślepe posłuszeństwo. Nie jesteśmy cyborgami, członkami korporacji. Jesteśmy ludźmi, pokochanymi przez samego Boga. Jeśli wyrażam moje posłuszeństwo, robię to ze względu na przekonanie, że Bóg jest Panem historii i zawsze będzie działał na moją korzyść. Nawet jeśli coś wydaje się niekorzystne, On może to obrócić na moje lub czyjeś dobro. To boli, ale jest konieczne. Aktywiście trudno zaakceptować to, gdy Bóg powie: „Stop. Zatrzymaj się”. Czasami zrobi to dekretem, czasami wirusem, czasami wizytą u kardiologa. Nie jest to, oczywiście, przyjemne. Posłuszeństwo polega na tym, że w takim momencie powiem: „Ty jesteś Panem mojej historii. To nie ja wykrwawiłem się za innych ludzi. Działaj. Nawet jeśli będzie bolało”.
Ludzie po lekturze książek o ojcu Pio czy ks. Dolindo mówią: „Zobaczcie, jak oni byli prześladowani przez Kościół”. Słyszałem takie hasła wielokrotnie. Z bardzo pobożnych ust. Sytuacja jak na ringu: biedny mistyk kontra machina Kościoła…
Pierwsza zasada? Nie osądzać. Nie można z naszego punktu widzenia osądzać wydarzeń, które zdarzyły się wcześniej. Fundamentalne w postaciach, o których rozmawiamy, jest to, że przyjmowały kary z pokorą. A przecież nieraz odebrane im zostało nawet dobre imię. Oberwałem, mam sińce, ale nie rozdrapuję ran, nie osądzam. Kiedy ks. Rosmini wracał z Rzymu zbity jak pies, jego współbracia mówili: „Wyglądał jak kapitan pobitej floty”. Ale ten człowiek nie powiedział ani jednego cierpkiego słowa skargi na temat Kościoła! Ks. Dolindo mówił: „Pokochałem Kościół, który zranił głęboko moje kapłaństwo”. To pokazuje, że w tych ludziach naprawdę żył Chrystus. Po ludzku taka reakcja jest przecież niemożliwa. Nie szukali rewanżu, zemsty, nie udowadniali za wszelką cenę swych racji.•
1
OCEŃ TEN ARTYKUŁ
1 2 3 4 5",,DODANE 08.03.2018 00:00,GN 10/2018,,https://www.gosc.pl/doc/4547765.Przesluchanie
Brak równowagi,"Zadziwiająca jest zdolność ludzi do histeryzowania w błahych sprawach przy jednoczesnym lekceważeniu poważnych. Przykładem histerii może być to, co dzieje się wokół świńskiej grypy. Od dawna podejrzewałem, że choroba ta jest zdecydowanie przereklamowana.
Oczywiście, darmową reklamę zapewniają jej media. Od rana do wieczora można śledzić doniesienia z grypowego frontu. Jakby chodziło o wojnę na gigantyczną skalę, gdzie trup ściele się gęsto. A jakie są fakty? Do dnia zamknięcia tego numeru „Gościa”, tj. do 23 listopada, liczba zmarłych Polaków, którzy byli zakażeni wirusem A/H1N1, wyniosła 9. Słownie: dziewięć.

A tylko w jednym przypadku bezpośrednią przyczyną śmierci było zakażenie tym wirusem. W Polsce zapewne więcej ludzi umiera po zakrztuszeniu się landrynką. Z kolei pandemia (jak to groźnie brzmi!) grypy wzięła się stąd, że Światowa Organizacja Zdrowia zmieniła definicję. Pandemia nie musi już łączyć się z wysoką śmiertelnością (więcej na str. 28–29). Przy tej okazji trzeba wspomnieć, że pani minister Ewa Kopacz dzielnie opiera się histerii i wykazuje zadziwiającą twardość.

Niestety, nie ma co liczyć na powszechną mobilizację wokół naprawdę istotnego problemu, jakim jest grzech. A zgodnie z nauką Kościoła, to grzech jest główną i pierwszą przyczyną śmierci człowieka. Grypa, czy to świńska, czy ptasia, czy zwykła sezonowa, jest zaledwie pochodną grzechu. Tymczasem większość skupia się na grypie, na boku pozostawiając grzech.
1
OCEŃ TEN ARTYKUŁ
1 2 3 4 5","KS. MAREK GANCARCZYK, REDAKTOR NACZELNY",DODANE 25.11.2009 10:17,GN 48/2009,,https://www.gosc.pl/doc/758057.Brak-rownowagi
Kontynent nieustającej ewangelizacji,"Przyjazd papieża jest zarazem podróżą do całej Afryki, której przedstawiciele odbiorą w Kotonu egzemplarze posynodalnej adhortacji „Africae munus”. Gdy papież przyjeżdża do któregoś z krajów afrykańskich, na spotkanie z nim przybywają mieszkańcy praktycznie wszystkich zakątków kontynentu – zapewnia abp Simone Ntamwana z Burundi.
Mało kto pamięta, ale w pierwszych wiekach chrześcijaństwa Afryka wydała kilku papieży: św. Wiktora (189-199), św. Milcjadesa (311-314) i św. Gelazjusza (492-496). Jednak po raz pierwszy kontynent ten odwiedził dopiero Paweł VI w 1969 r. Pojechał do Ugandy, gdzie oddał hołd XIX-wiecznym męczennikom z tego kraju – Karolowi Lwandze i towarzyszom, których kanonizował pięć lat wcześniej. Wziął też udział w pierwszym posiedzeniu Sympozjum Konferencji Biskupich Afryki i Madagaskaru (SCEAM. Bł. Jan Paweł II przebywał w Afryce wielokrotnie. W latach 1980-2000 był w sumie w 44 państwach (włącznie z kilkoma wyspami Oceanu Indyjskiego), w niektórych po dwa (Benin, Burkina Faso, Kamerun, Nigeria, Zair), a nawet trzy razy (Kenia i Wybrzeże Kości Słoniowej). Łącznie spędził w Afryce ponad trzy miesiące, odwiedzając około stu miejscowości. Benedykt XVI jak dotychczas odbył jedną podróż na Czarny Ląd – w 2009 r. do Kamerunu i Angoli.

Chrześcijaństwo dotarło do północnej Afryki już w czasach apostolskich. Według tradycji, jako pierwszy zaniósł je tam ewangelista, św. Marek. Rozwijało się ono tak prężnie, że w IV w. tylko w Egipcie i Libii było około 100 diecezji, zaś w Afryce Północno-Zachodniej w VI w. aż 700! To tam rozwijała się chrześcijańska teologia, m.in. dzięki działającej w Aleksandrii słynnej szkole katechetycznej. Tam również trwały krwawe prześladowania wyznawców Chrystusa w III-IV w., których zginęło kilkadziesiąt tysięcy. Jednocześnie szerzyły się tam herezje, zwłaszcza monofizytyzm. Znany historyk Kościoła, ks. Bolesław Kumor podaje, że w VII w. w Egipcie obok 36 mln monofizytów żyło zaledwie 250 tys. ortodoksyjnych chrześcijan!

Mieszkańcami Afryki byli ojcowie i doktorzy Kościoła: św. Atanazy, św. Klemens Aleksandryjski, św. Cyprian, św. Cyryl Aleksandryjski, Tertulian, Orygenes, św. Augustyn... To Afryka, za sprawą świętych: Pawła z Teb, Antoniego Pustelnika i Pachomiusza, stała się ojczyzną życia monastycznego. Wspominane w pierwszej modlitwie eucharystycznej święte: Perpetua i Felicyta zginęły śmiercią męczeńską w Kartaginie na terenie dzisiejszej Tunezji. Współcześnie najbardziej znaną świętą z Afryki jest Józefina Bakhita – zmarła w 1947 r. sudańska niewolnica, która została zakonnicą.

Po podboju północnej Afryki przez wyznających islam Arabów, chrześcijaństwo praktycznie tam zanikło aż do czasów kolonialnych. W X w. istniało jeszcze około 40 diecezji, ale do XII w. przetrwała tylko archidiecezja Kartaginy. Wyjątkiem były Etiopia i częściowo Egipt, gdzie ocalał Kościół koptyjski. Z kolei na południe od Sahary pierwsze, niezbyt udane próby ewangelizacji rozpoczęły się wraz wielkimi odkryciami geograficznymi. Prawdziwa epoka misyjna rozpoczęła się dopiero w XIX w. dzięki Europejczykom i trwała przez cały XX w. Szczególnie zasłużyły się w tej pracy zgromadzenia zakonne, m.in. duchacze, ojcowie biali, kombonianie, jezuici, karmelici, franciszkanie, Stowarzyszenie Misji Afrykańskich itd.
1 2 3 4",,DODANE 15.11.2011 10:33,KAI,"TAGI:
afryka kościół papież",https://www.gosc.pl/doc/1009705.Kontynent-nieustajacej-ewangelizacji
Rzymski siepacz w naszej głowie,"Gdzie dziś jesteśmy? Dokąd doprowadził nas czas pandemii? W jakim miejscu znalazł się Kościół w Polsce? Patrząc z perspektywy społecznej, wyraźnie wyczuwalne staje się napięcie, narastająca frustracja i zmęczenie. Ludzie mają dość, a przecież to wcale nie koniec i najbliższa perspektywa wcale nie rysuje się świetlanie. A jednak wciąż uparcie twierdzę, że obecny czas to nie przekleństwo, lecz błogosławieństwo, a raczej, że stanie się dla nas tym, czym sami go uczynimy.
Oprócz wszystkich innych zawirowań kryzys spowodowany przez koronawirusa z pewnością przełoży się na turbulencje ekonomiczne, które z kolei w mniejszym lub większym stopniu dotkną każdego z nas. Już zresztą dotykają. Przyszłość dla wielu rysuje się więc ponuro i generuje lęk, szczególnie u tych, którzy obawiają się o funkcjonowanie swoich firm lub o utratę pracy. Jeśli dodać do tego przymus ciągłego przebywania w domu, często z małymi dziećmi, które roznosi energia, ograniczenia w poruszaniu się, utrudnienia w zakupach, zamknięte place zabaw, parki, zakaz wstępu do lasu i ryzyko mandatu nawet za głupie samotne bieganie, nie dziwi już fakt, że w sercach i umysłach ludzi coraz bardziej wrze.
Szczególny czas przeżywa również Kościół w Polsce. Tegoroczny Wielki Post dzień po dniu, jak nigdy dotąd, odzierał nas ze wszystkiego, wrzucając wielu w odmęty smutku, opuszczenia i bezradności. Wraz z informacjami o kolejnych zarażeniach, zgonach i ograniczeniach traciliśmy to, co do tej pory, dla niemałej części z nas, było fundamentem stabilności. Runęły bezpieczne punkty oparcia. Pandemia obnażyła nie tylko faktyczny poziom naszego ubranego w czarnowidztwo i pseudoapokaliptyczne wizje lęku, nieumiejętność spokojnego zaufania Bożej Opatrzności, braki w teologicznym wykształceniu i doktrynalną samowolę - zwłaszcza tę, która subiektywne duchowe intuicje i religijne ""widzi mi się"" przedkłada ponad wartość pokornego posłuszeństwa.
Pandemia pokazała również, jak bardzo nie radzimy sobie, gdy okoliczności wyrywają nas z naszej strefy komfortu, jakakolwiek by ona nie była – ekonomiczna, zdrowotna, duchowa. Na szybko zaczęliśmy więc poszukiwać winnych wokół siebie, a ponieważ wirus to zbyt enigmatyczny przeciwnik, lepiej było nadać mu bardziej zrozumiałe oblicze: diabła, masonów, prymasa, prezesa czy kichającego sąsiada spod piątki. W konsekwencji siła przeżywania religijnego żalu wyniosła nas w obszary nieomal mistyczne, ale sposób jego uzewnętrzniania zatarł różnicę między chrześcijaninem a poganinem.
Na efekty nie trzeba było długo czekać. Staliśmy się specjalistami od teologii, polityki, medycyny, gospodarki i ogólnoświatowych spisków, a łatwość formułowania opinii zastąpiła nam zdrowy rozsądek. Rozpoczęliśmy więc chocholi taniec w rytm upiornych taktów koronawirusa, zupełnie bez kontaktu z faktem, że z ofiar weszliśmy w rolę jego wspólników w szerzeniu zamętu, bezładu i ludzkiej krzywdy. Co więcej, te wszystkie nasze katolickie i ogólnoludzkie frustracje, choć gdy zostają uzewnętrznione, przynoszą chwilową ulgę, w rzeczywistości robią nas w konia; odbierają nam bowiem to, co najistotniejsze - okradają nas z czasu łaski.
Rodzą się we mnie pytania: „Ile żalu już wykrzyczałeś? Ile złości, agresji wywaliłeś już z siebie w internet, w społecznościowe media, w komunikatory wszelkiego typu i maści? Ilu ludzi obraziłeś? Zdiagnozowałeś już patologię władzy, policji, rządzących i aspirujących do władzy? A może skupiłeś się na domniemanym tchórzostwie biskupów i gorszącej uległości księży, co ci Boga odbierają? Jeśli tak, to może już najwyższy czas wyhamować i zastanowić się, czy aby nie przeszarżowałeś? Czy na pewno ten wirus to samo przekleństwo? A może błogosławieństwo?"". Może właśnie posługuje się nim Bóg, niczym dramatem sprzedanego do Egiptu Józefa, żeby skontaktować nas z czymś zupełnie podstawowym.
Co mówią nam, katolikom i Kościołowi w Polsce, znaki czasu, który obecnie przeżywamy? Przede wszystkim, że nie ma już komfortu religijnej oczywistości i bezpiecznych praktyk, którymi moglibyśmy kupić spokój sumienia. Nie ma tradycyjnych środków, które przez lata nas prowadziły i, być może, usypiały. Pozostaje wiara nieoczywista, odarta ze wszystkiego, skazana na pokorne trwanie w doświadczeniu innym niż tradycyjny rytuał i poczucie dobrze wypełnionego religijnego obowiązku. To wiara, która odwołuje się do więzi zbudowanej w ludzkim sercu między człowiekiem a Bogiem. Jak jednak zaufać tej więzi? Jak uwierzyć w to, że gdy biorę Pismo Święte do ręki i wytrwale siadam z nim do medytacji, otwierają się nade mną zdroje łaski? Jak zaufać temu, że gdy czynię znak krzyża, klękając w mojej izdebce do modlitwy, przenoszę się w serce Trójjedynego Boga? Jak temu zaufać, skoro nie mam żadnego obiektywnego potwierdzenia - nigdzie nie byłem, w niczym nie uczestniczyłem, nie zaliczyłem żadnej ustanowionej prawem religijnej aktywności, niczego nie nawiedziłem i nawet jajek nie poświęciłem? Tak oto biczuje nas trud zaufania własnemu sercu - temu, że może być ono miejscem uprzywilejowanego spotkania z Bogiem mimo braku wszelkiej pomocy z zewnątrz. Krzyżuje nas wysiłek zamiany sformalizowanej pobożności na dialog z Bogiem we własnym wnętrzu. Tracimy religijne zachowania na rzecz postawy wiary - tej, która nie znosi religijności, ale nadaje jej kształt autentycznej chrześcijańskiej dojrzałości. To jest nasze przejście - Pascha, którą podarował nam Pan. Czy wykorzystamy ten czas łaski?
Oczywiście możesz dalej pławić się w żalu. A gdy tak się rozsmucisz, że serce nieomal ci pęknie, wtedy już łatwo swój żal w gniew obrócisz przeciw całej niesprawiedliwości świata tego, która użyła wirusa, żeby ci duchową krzywdę zrobić. Dopiero gdy ją do krwi wysmagasz słowem i czynem jak flagrum, odetchniesz w poczuciu dobrze przeżytej drogi krzyżowej. Jak rzymski siepacz. Możesz jednak zatrzymać się na chwilę w sobie i zobaczyć, że pośród całego dramatu zainfekowanej ludzkości, pośród umierających ludzi wybrzmiewa dziś szczególnie mocno wezwanie, które kieruje do nas Pan: ""Nabierzcie ducha i podnieście głowy, ponieważ zbliża się wasze odkupienie"" (Łk 21,28). I nie chodzi o to, że za chwilę czeka nas eschaton poprzedzony klęską Antychrysta. Chodzi raczej o to, że może po raz pierwszy mamy okazję tak bardzo osobiście przeżywać samotność, ogołocenie i mękę Chrystusa. Może wreszcie tak bardzo prawdziwie On może umrzeć w nas, a my zmartwychwstać w Nim. W gruncie rzeczy wybór znów należy do nas. Możemy z odwagą wejść z Chrystusem w nowe życie albo uparcie pozostawać w grobie.         
1
OCEŃ TEN ARTYKUŁ
1 2 3 4 5",ALEKSANDER BAŃKA,DODANE 11.04.2020 18:44,,,https://www.gosc.pl/doc/6256890.Rzymski-siepacz-w-naszej-glowie
"Rzecznik KEP: Trudno powiedzieć, gdzie jest źródło zakażenia biskupów","Tylko część z zakażonych biskupów brała udział w Zebraniu Plenarnym KEP w Łodzi. Nie jest łatwo jednoznacznie określić, gdzie znajduje się źródło zakażeń - prawdopodobnie jest ich wiele. Nad tym pracują obecnie służby sanitarne - powiedział PAP rzecznik Konferencji Episkopatu Polski ks. Leszek Gęsiak SJ.
W ostatnich dniach zanotowano kilka przypadków stwierdzenia zakażenia wirusem SARS-CoV-2 u polskich biskupów. ""Wszystkie zdiagnozowane przypadki potwierdzone testami są podawane do wiadomości przez poszczególne diecezje. Każda z nich sama prowadzi proces informacyjny o stanie zdrowia swoich pasterzy"" - powiedział rzecznik KEP.
Oświadczył, że na tę chwilę zakażenie stwierdzono u ordynariusza bielsko-żywieckiego bpa Romana Pindla, sekretarza KEP bp Artura Mizińskiego, ordynariusza katowickiego abp Wiktora Skworca oraz biskupów z diecezji opolskiej - bp Andrzeja Czaji i bp Rudolfa Pierskały. ""W środę o zakażeniu koronawirusem bp Szymona Stułkowskiego poinformowała w specjalnym komunikacie archidiecezja poznańska"" - powiedział ks. Leszek Gęsiak SJ.
W ocenie rzecznika KEP, trudno powiedzieć, gdzie znajduje się źródło zakażenia. ""Biskupi pochodzą z różnych miejsc Polski. Tylko część z zakażonych brała udział w Zebraniu Plenarnym KEP w Łodzi w dniach 5-6 października. Wszystko to sprawia, że nie jest łatwo jednoznacznie określić, gdzie znajduje się źródło zakażeń. Prawdopodobnie jest ich wiele. Nad tym pracują obecnie służby sanitarne"" - oświadczył ks. Gęsiak.
Poinformował, że Przewodniczący KEP abp Stanisław Gądecki, w związku z tym, że miał kontakt z bp. Arturem Mizińskim, u którego stwierdzono Covid-19, sam zdecydował się na samoizolację.
""Na razie arcybiskup nie ma żadnych objawów, które wskazywałyby, że jest zarażony i nie został skierowany na kwarantannę. Natomiast z poczucia odpowiedzialności za innych sam zdecydował się na samoizolację. To była jego autonomiczna decyzja"" - powiedział rzecznik KEP.
Zaznaczył, że o podejmowanych środkach w przypadku poszczególnych osób decydują służby sanitarne.
""We wszystkich przypadkach, w których u biskupów zdiagnozowano zakażenie wirusem SARS-CoV-2, informacje podawane są do publicznej wiadomości przez poszczególne diecezje"". Podkreślił, że ""Kościół absolutnie podporządkowuje się zaleceniom służb sanitarnych i ich procedurom"".
Pytany o zasłanianie nosa i ust przez duchownych w czasie sprawowania sakramentów, rzecznik KEP powiedział, że w tej kwestii nie ma jednolitych zaleceń. ""Sytuacja epidemiologiczna w różnych częściach kraju jest odmienna. W związku z tym, decyzje w tej kwestii i postawy kapłanów są zróżnicowane. W archidiecezji poznańskiej np. kapłani oraz nadzwyczajni szafarze komunii św. są zobowiązani, by bezpośrednio przed udzielaniem wiernym sakramentu Ciała Pańskiego (komunii św.) zdezynfekować ręce, zaś podczas samej czynności mieć nałożoną maseczkę, a po zakończeniu udzielania komunii św. - obmyć palce i ponownie zdezynfekować ręce. Te procedury w wielu innych diecezjach także są wdrażane, choć w różnym stopniu. W niektórych, są także dodatkowe zarządzenia"" - wyjaśnił ks. Gęsiak.
Zwrócił jednocześnie uwagę, że z obowiązujących obecnie w Polsce norm sanitarnych wynika, że ""kapłani, którzy sprawują liturgię nie mają obowiązku zasłaniania ust i nosa, co jest związane z charakterem wykonywanych przez nich czynności"". ""Zdarza się natomiast, że niektórzy biskupi i kapłani z własnej decyzji zasłaniają usta i nos podczas niektórych części liturgii. Nie jest to jednak ich obowiązkiem"" - powiedział rzecznik KEP.
Zapytany o udział wiernych w przypadającej 1 listopada uroczystości Wszystkich Świętych, która w polskiej tradycji związana jest z tłumnym nawiedzeniem tego dnia grobów bliskich i sprawowanymi na cmentarzach liturgiami, powiedział, że sytuacja jest na tyle dynamiczna, że na ten moment trudno mówić o konkretnych wytycznych.
""Myślę, że w tym roku ze względu na pandemię, mogą pojawić się bardzo konkretne obostrzenia i zakazy. Takich decyzji należy jednak spodziewać się tuż przed samą uroczystością, ponieważ sytuacja jest bardzo dynamiczna. Na ten moment, wielu biskupów zachęca wiernych do rozłożenia nawiedzania cmentarzy na kilka dni, by nie powodować tłumów. Wspominają również, że 1 listopada w kościołach celebrowane są msze św. jak w każdą niedzielę i tam można się modlić za zmarłych"" - powiedział rzecznik.
1",,DODANE 14.10.2020 17:47,PAP,"TAGI:
epidemia episkopat kościół pap zdrowie",https://www.gosc.pl/doc/6573795.Rzecznik-KEP-Trudno-powiedziec-gdzie-jest-zrodlo-zakazenia
"""Niech synod przebudzi nasze serca""","Synod powinien być czasem przebudzenia serc, a przyszłość przestrzenią odnajdywania motywów nadziei oraz przekazywania jej młodym. To słowa z przemówienia Papieża otwierającego obrady Synodu Biskupów. Jego zadaniem będzie praktyczne realizowanie dialogu. Ważne, aby synod stał się znakiem Kościoła, który słucha, stawia pytania oraz jest otwarty na nowości i niespodzianki Pana Boga.
Franciszek podziękował wszystkim, którzy uczestniczyli w dwuletnim przygotowaniu synodu. Dodał, że powinien on być czasem dzielenia się w duchu wolności, prawdy i miłości, w którym odwadze mówienia będzie towarzyszyła pokora słuchania. One mają podstawowe znaczenie, aby proces rozeznania mógł się powieść.
Papież – rozeznanie zakorzenione w wierze
“ Rozeznanie nie jest sloganem reklamowym, nie jest techniką organizacyjną, ani wymysłem tego pontyfikatu, ale postawą wewnętrzną zakorzenioną w akcie wiary – zaznaczył Ojciec Święty. - Rozeznanie jest metodą, a jednocześnie celem, jaki sobie stawiamy: opiera się na przekonaniu, że Bóg działa w historii świata, w wydarzeniach życia, w ludziach, których spotykamy i którzy do nas mówią. Z tego powodu jesteśmy wezwani do słuchania tego, co podpowiada nam Duch, w sposób i w kierunkach często nieprzewidywalnych. ”
Franciszek wezwał do odrzucenia uprzedzeń i stereotypów. Zarówno młodym, jak i starszym mogą towarzyszyć pokusy utrudniające dialog i spotkanie między pokoleniami. Zakorzeniają się one z dużą łatwością i rzadko zdajemy sobie z tego sprawę.
Papież – przymierze międzypokoleniowe
“ Dorośli mają pokusę, by uważać młodych za niedoświadczonych, sądzić że wiedzą, jacy są, a zwłaszcza, jacy powinni być i jak powinni się zachowywać. Większość tu obecnych nie należy do pokolenia ludzi młodych, a więc jest jasne, że musimy więc zwracać uwagę przede wszystkim na zagrożenie mówienia o młodych, wychodząc ze zdezaktualizowanych już kategorii i schematów myślowych – zachęcał Franciszek ojców synodalnych. - Jeśli uda nam się uniknąć tego ryzyka, to przyczynimy się do umożliwienia przymierza między pokoleniami. Dorośli powinni przezwyciężyć pokusę niedoceniania umiejętności ludzi młodych i osądzania ich negatywnie. Natomiast młodzi powinni przezwyciężyć pokusę niesłuchania dorosłych i uważania starszych za «starocie, minione i nudne», zapominając, że chęć zaczynania zawsze od zera jest głupotą, tak jakby życie zaczęło się dopiero wraz z każdym z nich. W istocie osoby starsze, pomimo swojej fizycznej słabości pozostają zawsze pamięcią naszego człowieczeństwa, korzeniami naszego społeczeństwa, «pulsem» naszej cywilizacji. ”

Ojciec Święty zwrócił uwagę, że największą pokusą ojców synodalnych jest klerykalizm, wyrażający się w poczuciu władzy oraz przekonaniu, że dysponuje się wszystkimi odpowiedziami i nie trzeba nikogo słuchać i niczego się uczyć. Młodzi ludzie z kolei mogą dać się opanować wirusowi samowystarczalności i pochopnych wniosków odrzucając doświadczenia dziejów. W końcowej części wystąpienia Franciszek zaznaczył, że synod powinien tchnąć nadzieję w serca starszych i młodych oraz dopomóc współczesnemu światu podążać w stronę Królestwa Bożego.
Papież – wizja przyszłości przepełniona radością
“ Zaangażujmy się w to «spotkanie z przyszłością» oraz uczyńmy, co tylko możliwe, aby z tego synodu wyszedł nie tylko dokument, który zazwyczaj czytany jest przez nielicznych, ale krytykowany przez wielu – ale przede wszystkim konkretne propozycje duszpasterskie, zdolne do zrealizowania zadania tego synodu – mówił kończąc swe wystąpienie Papież Franciszek. – Chodzi o to, by zrodziły się marzenia, wzbudziły proroctwa i wizje, rozkwitły nadzieje, rozbudziło zaufanie, aby opatrzono rany, nawiązano relacje, rozbudzono jutrzenkę nadziei, by uczono się od siebie nawzajem i tworzono pozytywną wyobraźnię, która oświeciłaby umysły, rozpaliła serca, przywróciła rękom siły i natchnęłaby młodych - wszystkich ludzi młodych, nikogo nie wykluczając - wizją przyszłości przepełnionej radością Ewangelii. ”
1",,DODANE 04.10.2018 17:00,VATICANNEWS.VA,,https://www.gosc.pl/doc/5067263.Niech-synod-przebudzi-nasze-serca
Agnostyk z ateisty,"Guru ateistów – prof. Richard Dawkins na pytanie abpa Rowana Williamsa czy „Bóg istnieje?” odpowiedział: „Nie mogę być pewien, że nie”. Wydaje się, że przez tę szczelinę, w głowy jego wyznawców zaczną się sączyć wątpliwości.
Chciałoby się napisać – i bardzo dobrze! Dotąd, ten najsłynniejszy światowy ateista, nazywany przez media ""rottweilerem Darwina""  nieustępliwie krzyczał z ambony swoich książek, że Boga nie ma. Wiarę nazywał wirusem, zgubnym przekonaniem, które w żaden sposób nie jest oparte na dowodach, a poprzez to stanowi jedno z największych zagrożeń współczesnej cywilizacji.  W 1991 w eseju „Wirusy umysłu” po raz pierwszy użył złośliwego określenia:  ""zarażony wiarą"". Teraz okazało się, że w jakichś setnych procenta też został nią zainfekowany. Publiczna debata na temat roli religii w życiu publicznym Wielkiej Brytanii, podczas której przyznał, że odtąd woli nazywać się agnostykiem, niż ateistą, odbyła się 22 lutego na Oxford University. Oprócz  słynnego ewolucjonisty wziął w niej udział  duchowy pasterz Kościoła anglikańskiego - abp Rowan Williams. - Jestem przekonany na 6,9 w 7- stopniowej skali co do idei ateistycznej – powiedział twórca „ Boga urojonego”. Dodał jednak, że nie może stwierdzić w 100%, że nie istnieje jakiś stwórca świata.
Wydaje się, że ten brytyjski zoolog, etolog, publicysta dopiero teraz, jak przystało na prawdziwego naukowca  - przyznał, że nie wie wszystkiego. Swoim stwierdzeniem potwierdził, że świata nie można do końca zbadać i zdiagnozować. Zawsze pozostaje pole tajemnicy, obszar, niezagospodarowany przez żadną dyscyplinę naukową. Niepewność i zawsze niepełna wiedza, będące siłą napędową poszukiwaczy. Dotąd prof. Dawkins głosił wszem i wobec, że Boga nie ma. Stracił wiarę, w wieku 16 lat, kiedy poznał teorię ewolucji i stwierdził, że  jest ona w stanie wytłumaczyć złożoność życia w materialistycznych kategoriach. Jak się okazuje po latach ta pewność przestała mu wystarczać. Wyłom w myśleniu prof. Dawkinsa i jego spójnej dotąd koncepcji świata zapewne zbulwersował jego wiernych wyznawców. Dziś, kiedy światopogląd wielu kształtują media, a niewątpliwie prof. Dawkins jest ich gwiazdą, jego stwierdzenie powinno dać wiele do myślenia przekonanym, że jesteśmy skazani tylko na „jedną przestrzeń”.
1
OCEŃ TEN ARTYKUŁ
1 2 3 4 5",BARBARA GRUSZKA-ZYCH,DODANE 27.02.2012 14:10,,"TAGI:
ateizm dawkins",https://www.gosc.pl/doc/1090404.Agnostyk-z-ateisty
"Siostry Serafitki pomagają w ośrodku w Czernichowie, gdzie pacjenci mają koronawirusa","Siostry ze Zgromadzenia Serafitek pomagają od czwartku w ośrodku opieki długoterminowej w Czernichowie, gdzie ponad 20 pensjonariuszy ma koronawirusa. Poinformował o tym Dawid Burzacki, koordynator działającej tam Zintegrowanej Służby Ratowniczej.
""Siostry zakonne, zanim przystąpiły do pracy, zostały wyposażone w ubrania ochronne i przeszkolone z zakresu stosowania środków ochrony indywidualnej. W porozumieniu z personelem ośrodka, zakonnice zostały skierowane w miejsca, gdzie pomoc ich będzie najbardziej potrzebna. Jedna z sióstr jest pielęgniarką, więc została oddelegowana do pomocy personelowi medycznemu ośrodka. Pozostałe będą pomagać w realizacji bieżących zadań związanych z opieką nad pensjonariuszami"" - poinformował Dawid Burzacki.
W centrum przebywa blisko 200 pacjentów, także obłożnie chorych.
Burzacki powiedział, że aktualnie sytuacja w ośrodku powoli się stabilizuje. ""Sporo pracy jest jeszcze przed nami. W najbliższych dniach pobierzemy kolejne wymazy, aby po raz kolejny zweryfikować stan pensjonariuszy. W zależności od wyników i ewentualnych ognisk wirusa, przy współpracy z dyrekcją Centrum, będziemy wprowadzali dodatkowe obwarowania higieniczne i zmiany w funkcjonowaniu placówki"" - wyjaśnił.
Koordynator służby zaapelował do firm i instytucji o wsparcie. ""Pomimo tego, że ośrodek jest prywatny, to problemy ma takie, jak każda inna placówka tego typu w całej Polsce. Na chwilę obecną, najbardziej potrzebujemy: pulsoksymetrów, kombinezonów ochronnych III kat. typ 3,4,5 lub 6, maseczek ochronnych FFP2 i FFP3, płynów do dezynfekcji, rękawiczek lateksowych lub nitrylowych, wysokich ochraniaczy na obuwie, fartuchów jednorazowych lub odzieży jednorazowej, a także innego sprzętu medycznego"" - podkreślił.
Burzacki poinformował, że w sprawie przekazywania tych rzeczy prosi o kontakt pod numer telefonu 666 112 695.
Działania Zintegrowanej Służby Ratowniczej można także wesprzeć poprzez zbiórkę na walkę z koronawirusem: www.zrzutka.pl/koronawirus
Burzacki poprosił o pomoc wolontariuszy. ""Osoby, które chciałby zostać wolontariuszami Zintegrowanej Służby Ratowniczej, zapraszamy do kontaktu z naszym Centrum Wolontariatu poprzez formularz kontaktowy na stronie: www.zsr112.pl/wolontariat"" - dodał.
Koronawirus w Śląskim Centrum Opieki Długoterminowej i Rehabilitacji ""Ad-Finem"" w Czernichowie pojawił się wraz z dwojgiem pracowników, tym z opiekunem, który miał kontakt m.in. z pacjentami. W placówce przebywają przeważnie osoby starsze, m.in. na oddziale medycyny paliatywnej. 12 kwietnia wieczorem wprowadzono tam kwarantannę. Trzy dni później rozpoczęto pobieranie wymazów do badań na obecność koronawirusa. Chorych było 22 pacjentów oraz czworo członków personelu. U 156 podopiecznych wynik był ujemny.
Od tygodnia na miejscu działa zespół Zintegrowanej Służby Ratowniczej, której personel wspólnie z ekipą szpitala powiatowego w Bochni wdrażał procedury walki z koronawirusem na terenie tamtejszego domu pomocy społecznej. Koordynuje on wszystkie podejmowane działania.
1",,DODANE 23.04.2020 20:24,PAP,"TAGI:
epidemia kościół pap szpitale zdrowie",https://www.gosc.pl/doc/6272493.Siostry-Serafitki-pomagaja-w-osrodku-w-Czernichowie-gdzie
Sztandar seksualnej rewolucji,"Zapięcie pasów bezpieczeństwa w samochodzie uratowało życie niejednemu uczestnikowi wypadku. To prawda.
Co byśmy jednak pomyśleli, gdyby ktoś wmawiał nam, że to jedyna skuteczna metoda ochrony życia kierowcy, a lepsze drogi, strefy kontrolowanego zgniotu w pojazdach, ograniczenie prędkości czy trzeźwość kierowcy nie mają już znaczenia?

Takie skojarzenie przychodzi mi do głowy, gdy słyszę kolejną krytykę papieskiej wypowiedzi o konieczności wprowadzenia do walki z AIDS innych metod niż tylko rozdawanie prezerwatyw. Nie od dzisiaj zarzuca się Kościołowi, że sprzeciwiając się używaniu tego antykoncepcyjnego środka, jest winny całemu nieszczęściu rozprzestrzeniania się wirusa HIV wśród mieszkańców Afryki. Prawda jest inna.

Stosowanie prezerwatywy zmniejsza szansę zakażenia, ale go nie eliminuje. Wierność jednemu partnerowi to metoda znacznie skuteczniejsza i kosztująca nieporównanie mniej. Tyle że sprzeczna z lansowaną swobodą obyczajów. No i nie dająca zysków producentom prezerwatyw oraz leków powstrzymujących rozwój HIV.

Uznanie, że w prewencji przed HIV sama prezerwatywa to za mało, byłoby bolesną porażką dla trwającej od kilkudziesięciu lat obyczajowej rewolucji. Promowana pod płaszczykiem ochrony zdrowia antykoncepcja stała się swoistym symbolem niemającej zahamowań nowej moralności.

Czytaj codzienne komentarze w portalu wiara.pl
1
OCEŃ TEN ARTYKUŁ
1 2 3 4 5","ANDRZEJ MACURA, REDAKTOR NACZELNY PORTALU WIARA.PL",DODANE 08.04.2009 18:09,GN 14/2009,,https://www.gosc.pl/doc/769365.Sztandar-seksualnej-rewolucji
Sztandar seksualnej rewolucji,"Zapięcie pasów bezpieczeństwa w samochodzie uratowało życie niejednemu uczestnikowi wypadku. To prawda.
Co byśmy jednak pomyśleli, gdyby ktoś wmawiał nam, że to jedyna skuteczna metoda ochrony życia kierowcy, a lepsze drogi, strefy kontrolowanego zgniotu w pojazdach, ograniczenie prędkości czy trzeźwość kierowcy nie mają już znaczenia?

Takie skojarzenie przychodzi mi do głowy, gdy słyszę kolejną krytykę papieskiej wypowiedzi o konieczności wprowadzenia do walki z AIDS innych metod niż tylko rozdawanie prezerwatyw. Nie od dzisiaj zarzuca się Kościołowi, że sprzeciwiając się używaniu tego antykoncepcyjnego środka, jest winny całemu nieszczęściu rozprzestrzeniania się wirusa HIV wśród mieszkańców Afryki. Prawda jest inna.

Stosowanie prezerwatywy zmniejsza szansę zakażenia, ale go nie eliminuje. Wierność jednemu partnerowi to metoda znacznie skuteczniejsza i kosztująca nieporównanie mniej. Tyle że sprzeczna z lansowaną swobodą obyczajów. No i nie dająca zysków producentom prezerwatyw oraz leków powstrzymujących rozwój HIV.

Uznanie, że w prewencji przed HIV sama prezerwatywa to za mało, byłoby bolesną porażką dla trwającej od kilkudziesięciu lat obyczajowej rewolucji. Promowana pod płaszczykiem ochrony zdrowia antykoncepcja stała się swoistym symbolem niemającej zahamowań nowej moralności.

Czytaj codzienne komentarze w portalu wiara.pl
1
OCEŃ TEN ARTYKUŁ
1 2 3 4 5","ANDRZEJ MACURA, REDAKTOR NACZELNY PORTALU WIARA.PL",DODANE 08.04.2009 18:09,GN 14/2009,,https://www.gosc.pl/doc/769365.Sztandar-seksualnej-rewolucji
Krótko,"* Prezydent Ukrainy Wiktor Juszczenko wprowadził 3 grudnia stan wyjątkowy w pięciu miejscowościach na Krymie, w których stwierdzono wirusa ptasiej grypy.

* Katolicki ksiądz został ogłoszony „największym Belgiem wszechczasów”. Telewidzowie flamandzccy wybrali pracującego wśród trędowatych bł. o. Damiana de Veuster (1840–1889) spośród 111 kandydatów.

* Hamza Rabia, człowiek uważany za jednego z pięciu najważniejszych przywódców Al-Kaidy, najprawdopodobniej nie żyje. Terrorysta miał zginąć w ataku rakietowym na afgańsko-pakistańskim pograniczu.

* Gwiazda tenisa, 26-letni Paradorn Srichaphan z Tajlandii został „czasowo” mnichem buddyjskim. Zgolił głowę i na tydzień założył szafranową szatę mnisią. Przybrał też imię zakonne Mahaviro. Każdy buddysta w Tajlandii ma obowiązek być mnichem przez pewien czas przynajmniej raz w życiu.

* Zmarła Élizabeth Behr-Sigel, jeden z najwybitniejszych prawosławnych teologów Europy Zachodniej. Miała 98 lat. Zajmowała się miejscem kobiety w życiu i nauczaniu Kościoła prawosławnego.

* Do tragedii doszło 4 grudnia w miasteczku Czusowoj na Uralu w Rosji. Zawalił się dach miejskiego basenu. Konstrukcja runęła na kąpiących się. Rumowisko przywaliło około 30 osób. Do chwili zamknięcia numeru znaleziono zwłoki 14 ofiar. 11 osób uratowano, 8 przebywa w szpitalu.
1
OCEŃ TEN ARTYKUŁ
1 2 3 4 5",W ŚWIECIE,DODANE 13.12.2005 18:43,GN 50/2005,,https://www.gosc.pl/doc/774243.Krotko
Jeden sprawca do rozwiązywania wielu spraw,"Jak to tata, pytam się: co to takiego? A ""młody"": ""chciałbym mieć taki mały kościółek"". KOŚCIÓŁEK!
Dopadła mnie choroba kilka dni temu, wirus bardzo niewdzięczny, który na kilka dni wyeliminował mnie z ""normalnego"" trybu Praca-Dom-Praca.
Wirus dlatego niewdzięczny, ponieważ dopadł mnie już drugi raz w przeciągu miesiąca - a jak spojrzę na moje 16 lat pracy, tylko kilka razy byłem zmuszony zostać w domu. Oczywiście ""zeszło"" się to z feriami, tato chory, a w domu trójka chłopaków, żądna jakichkolwiek wrażeń. I tu do akcji wkracza niezastąpiona babcia. Najmłodszy syn pojechał na tydzień i w niedzielę miała być ""zmiana turnusu"". Jak dowieźć dzieci, jeżeli ma się od kilku dni 39 stopni? Brat - mało się widzimy ale jak trzeba zareagować, do rany przyłóż - przywiózł i odebrał bardzo chętnych wnuków do zmiany klimatu, no może miejscowości.
Wszystko ok, nic nadzwyczajnego, niedziela, brat wyjeżdżając spod domu dzwoni, że chyba zgubił dokumenty do auta, przeszukaliśmy mieszkanie, auto... i nic. Odjechał. Godzina 19:50 najmłodszy syn podchodzi do mnie i pokazuje rysunek, których robi setki (rycerze,wojsko, bazy kosmiczne etc.) i to czasami dziennie. Jak to tata, pytam się: co to takiego? A ""młody"": ""chciałbym mieć taki mały kościółek"".
KOŚCIÓŁEK!!! - jak to się mówi ""na śmierć zapomniałem"". Przecież nie byłem w kościele, co mnie, człowieka, który nie pamięta, żeby opuścił niedzielną Mszę (poza kilkoma ""razami"" za granicą - wyjaśnienie poniżej) postawiło mnie na nogi.
Pytanie, czy chory jestem w stanie iść? Banał, nie umieram, nie idę, tylko podjadę samochodem, no i oczywiście mój stan nie pozwala mi stwierdzić jednoznacznie, że nie mogę. Zbieram się szybko i z kilkuminutowym opóźnieniem uczestniczę już w Mszy Świętej. Wracając, pytam Boga: Czy nie ma w tym, Panie Boże, twojej ingerencji, ten rysunek? Zapomniałem, żona całkowicie była przekonana, że chory nie pójdę, to nie zapytała, będąc na Mszy ""z rana"" (sama, choćby miała 40 stopni, to poszłaby na Mszę - taka z niej ""zadziora"").
Takie małe szczegóły, ale jakie ważne dla mnie, moje samopoczucie po Mszy - bezcenne. Stojąc pod domem, myślę sobie, jak brat miał te dokumenty, Panie Boże, ze sobą, to muszą tu gdzieś leżeć. Wiedziałem, że parkował gdzieś za budynkiem, myślę: nie po to stoję tu chory. Prośba, modlitwa do Boga - i jak w GPS-ie dokładnie do miejsca, gdzie leżały białe jak śnieg dookoła dokumenty. Brat uwierzył, że je mam, dopiero jak mu odczytałem dane z dowodu rejestracyjnego.
Zawsze mam takie ""drobne"" doświadczenia z Bogiem, coraz częściej myślę, że należałoby się z tym dzielić z ludźmi, którzy chcą to słyszeć.
PS.
Jadąc za granicę po kilku wyjazdach, gdzie odpuściłem Msze św., miałem już taki dyskomfort duchowy, że spytałem księdza, co robić w takiej sytuacji. Pytanie było krótkie, na początek: czy szukałem w tym mieście polskiej parafii? Nie.
Od kilku lat, jeżdżąc na delegację zawsze w to samo miejsce, mogę spokojnie uczestniczyć w Mszy św., a pełen kościół Polaków (Frankfurt nad Menem) uświadomił mi wtedy, że do końca należy szukać tego jedynego - BOGA.
1",,DODANE 27.01.2014 13:28,,,https://www.gosc.pl/doc/1864428.Jeden-sprawca-do-rozwiazywania-wielu-spraw
Do dzieci w Ugandzie,"Pielęgniarkę Monikę Krasoń uroczyście posłał na misje abp Wiktor Skworc.
Do tego wydarzenia doszło w parafialnym kościele świeckiej misjonarki w Łaziskach Górnych. Arcybiskup Wiktor Skworc wręczył jej 12 stycznia w kościele Matki Bożej Królowej Różańca Świętego krzyż misyjny i pobłogosławił ją. Monika Krasoń w marcu rusza do Ugandy. Chce spędzić na misjach dwa lata. Bardzo przyda się tam jej wykształcenie, ponieważ w zeszłym roku skończyła studia pielęgniarskie na Śląskim Uniwersytecie Medycznym. Teraz pracuje w szpitalu w Orzeszu.
Jej miejscem pracy na misjach w Ugandzie będzie ośrodek dla niepełnosprawnych dzieci w Gulu, 6 godzin jazdy samochodem od stolicy – Kampali. Monika pomoże tam w rehabilitacji dzieci, bo jest też masażystką. Będzie także pomagać w sierocińcu i jeździć po wioskach, żeby nieść pomoc ludziom zakażonym wirusem HIV. Jej pragnienie pracy na misjach zrodziło się bardzo wcześnie. Miała wtedy 12 lub 13 lat. Przez następne lata kształtował ją duchowo Ruch Światło–Życie, a poważnie do wyjazdu na misje zaczęła się przygotowywać dwa lata temu u księży misjonarzy kombonianów. – Pojechałam też pracować przez miesiąc w sierocińcu w Ghanie. To było dla mnie potwierdzenie, że to droga dla mnie – mówi. Zapytaliśmy ją, czy miejsce pracy na misjach wybrała sobie sama. – Nie, Uganda została mi wyznaczona odgórnie przez księży misjonarzy kombonianów. Ja od zawsze wiedziałam tylko, że to powinna być Afryka – mówi. Abp Skworc mówił w homilii, że na misje się nie wyjeżdża, lecz jest się posłanym przez Kościół. – Bo misje to nie jest turystyczne zwiedzanie świata. To jest głoszenie Ewangelii – tłumaczył. – Pani Moniko, wiadomo, że w Ugandzie łatwo nie będzie. Ten kraj ma też swoich męczenników. Myśl, że jesteś umiłowanym dzieckiem Boga, niech Ci towarzyszy. I pamiętaj, że Kościół katowicki i parafia w Łaziskach będą modlić się za ciebie – powiedział.
1
OCEŃ TEN ARTYKUŁ
1 2 3 4 5",PRZEMYSŁAW KUCHARCZAK,DODANE 16.01.2014 00:00,Gość Katowicki 03/2014,"TAGI:
gość łowicki",https://www.gosc.pl/doc/1849534.Do-dzieci-w-Ugandzie
Co Papież powiedział o prezerwatywie?,"Rzym. Z wydanego właśnie wywiadu rzeki Petera Seewalda z Benedyktem XVI media wyłowiły głównie jego wypowiedź na temat dopuszczalności stosowania prezerwatywy. Rewolucja, przełom – te słowa powtarzały się w prasowych tytułach. Czy słusznie?
Papież powiedział: „Skupianie się tylko na prezerwatywie oznacza banalizację seksualności, a ta banalizacja jest niebezpiecznym powodem, dla którego tak wiele osób nie widzi już w seksualności wyrazu swojej miłości, lecz jedynie swego rodzaju narkotyk, który zażywa się samemu. Dlatego walka z banalizacją seksualności jest częścią ogromnego wysiłku, ażeby seksualność była pozytywnie oceniana i mogła wywierać pozytywny wpływ na istotę ludzką jako całość.

Mogą występować pojedyncze usprawiedliwione przypadki, np. kiedy prezerwatywy używa prostytutka i może to stanowić pierwszy krok w kierunku moralizacji, pierwszy odruch odpowiedzialności, by rozwinąć nową świadomość faktu, że nie wszystko wolno i że nie można robić wszystkiego, na co ma się ochotę. Jednak nie jest to prawdziwy sposób pokonania zakażenia HIV. Konieczna jest humanizacja seksualności”. Na pytanie: „Czy Ojciec Święty chce powiedzieć, że Kościół katolicki nie jest zasadniczo przeciwny stosowaniu prezerwatywy?” papież odpowiada, że „Kościół nie uważa prezerwatyw za rzeczywiste i moralne rozwiązanie, ale w jednym czy drugim przypadku, gdy pojawia się intencja zmniejszenia ryzyka zakażenia, może to być pierwszy krok w stronę innego, bardziej ludzkiego przeżywania seksualności”.

– Tu nie ma żadnej rewolucji – komentuje ks. dr hab. Antoni Bartoszek, specjalista teologii moralnej z Uniwersytetu Śląskiego. – Wypowiedź papieża nie zmienia stanowiska Kościoła, który sprzeciwia się unikaniu potomstwa za pomocą środków antykoncepcyjnych i przypomina, iż najskuteczniejszą formą walki z AIDS jest wierność małżeńska i abstynencja seksualna w sytuacji zakażenia. Odnosząc się do przykładu podanego przez papieża, teolog stwierdził, że chodzi o prostytutkę, czyli osobę moralnie zniszczoną, dla której abstynencja seksualna i wierność małżeńska nie stanowią żadnej wartości.

– Jeśli taka osoba, zarażona wirusem HIV, zaczyna stosować prezerwatywę, by nie zarażać innych, to należy uznać to za zmianę we właściwym kierunku – mówi ks. dr Bartoszek. Jednak sprawą podstawową jest wychowanie do wartości moralnych w dziedzinie seksualności. – A liczne badania pokazują, że programy profilaktyki AIDS, zbudowane na promowaniu prezerwatywy, zakończyły się fiaskiem – dodaje ks. dr Bartoszek.
1
OCEŃ TEN ARTYKUŁ
1 2 3 4 5",FAKTY I OPINIE - JD,DODANE 25.11.2010 11:43,GN 47/2010,,https://www.gosc.pl/doc/772851.Co-Papiez-powiedzial-o-prezerwatywie
ONZ promuje „bezpieczną aborcję”,"Przeciwko promowaniu przez ONZ tzw. „bezpiecznej aborcji” zaprotestował na forum Rady Praw Człowieka ONZ abp Silvano Tomasi. Przedstawiciel Stolicy Apostolskiej przy agendach Narodów Zjednoczonych w Genewie zabrał wczoraj głos podczas debaty nad raportem na temat zapobiegania śmierci kobiet ciężarnych.
Abp Tomasi zaznaczył, że Stolica Apostolska jest zdecydowanie przeciwna lansowaniu „ułatwionego dostępu do antykoncepcji i planowania rodziny” oraz tzw. ""bezpiecznych aborcji"". Kościół opowiada się za zapewnieniem rodzicom wolności, aby mogli odpowiedzialnie, wolni od przymusu społecznego czy prawnego decydować o liczbie dzieci, które chcą przyjąć. Natomiast rolą władz jest zapewnienie im warunków społecznych, umożliwiających podejmowanie decyzji przed Bogiem, samymi sobą, społeczeństwem a także w zgodzie z obiektywnym ładem moralnym.

„Jesteśmy przekonani, że aborcja, która niszczy istniejące ludzkie życie nigdy nie jest metodą, którą można przyjąć w planowaniu rodziny. Dlatego uważamy, że całkowicie nie do przyjęcia jest lansowanie przez dyskutowany obecnie raport, a w sposób jeszcze wyraźniejszy przez ONZ-towską «Globalną Strategię na rzecz Zdrowia Kobiety i Dziecka» tzw. «bezpiecznej aborcji»” – stwierdził watykański dyplomata.

Przedstawiciel Stolicy Apostolskiej przypomniał w Genewie, że kobiety w Afryce umierają głównie z powodu nadciśnienia, trudności w porodzie, krwotoków, sepsy i infekcji oraz chorób związanych z wirusem HIV. Domagał się skierowania środków na zapobieganie właśnie tym chorobom i zabiegi ratujące życie a nie na promowanie antykoncepcji i aborcji.

Zdaniem abp Tomasiego wspólnota międzynarodowa czyni zbyt mało, żeby zapobiec co roku śmierci 350 tys. kobiet ciężarnych i rodzących. Podkreślił, że każda kobieta ma tą samą godność jak mężczyzna, ma szczególne miejsce w społeczeństwie i powołanie, które choć różne od roli mężczyzny ma charakter komplementarny i jest równie wartościowe jak powołanie mężczyzny.

Jako środki zaradcze na śmiertelność kobiet w ciąży i połogu wskazał zmiany prawne, zapewniające równy status kobiety i mężczyzny, eliminowanie małżeństw zawieranych w bardzo wczesnym wieku, promowanie wstrzemięźliwości, aby młodzi nie podejmowali przedwcześnie aktywności seksualnej, poprawę statusu kobiet oraz eliminację obrzezania kobiet i przemocy domowej. Podkreślił także znaczenie poprawy działania systemów zdrowotnych, w tym opieki położniczej. Zaznaczył, że Kościół katolicki prowadzi szereg placówek służby zdrowia, roztacza opiekę nad kobietami- ofiarami przemocy i troszczy się o integralny rozwój kobiet.
1",,DODANE 16.09.2011 16:46,KAI,"TAGI:
aborcja",https://www.gosc.pl/doc/944922.ONZ-promuje-bezpieczna-aborcje
Półtorej wieku ewangelizacji,"W dnach 18-20 listopada br. Benedykt XVI odwiedzi Benin. Ten zachodnioafrykański kraj obchodzi właśnie 150-lecie ewangelizacji. W największym mieście kraju, Kotonu Ojciec Święty ogłosi adhortację apostolską „Africae munus”, będącą owocem II Zgromadzenia Specjalnego dla Afryki Synodu Biskupów, jakie obradowało w 2009 r.
Benin (do 1975 r. znany jako Dahomej) aż do końca XIX w. był niepodległym królestwem, następnie kolonią francuską, a od 1960 r. jest republiką. Przez trzy stulecia był terenem handlu niewolnikami.

150 lat ewangelizacji

Choć pierwsi misjonarze przybyli na te ziemie już w 1495 r., a kolejni w XVII w., to jednak prawdziwa ewangelizacja rozpoczęła się dopiero w 1861 r. wraz z przybyciem z Europy dwóch misjonarzy ze Zgromadzenia Misji Afrykańskich (SMA). Ich pracę utrudniał zabójczy dla Europejczyków klimat. Tylko w latach 1861-1900 zmarło tam 30 misjonarzy! Choć istniejące do dziś seminarium duchowne w Ouidah powstało w 1913 r., to pierwszy rodzimy kapłan przyjął święcenia dopiero w 1928 r.

W 1883 r. papież Leon XIII ustanowił prefekturę apostolską Dahomeju, a w 1901 r. mianował pierwszego biskupa dla tego kraju, pochodzącego z Francji. Lokalna hierarchia kościelna powstała w 1955 r. Pierwszym rodzimym biskupem został rok później ks. Bernardin Gantin, metropolita Kotonu w latach 1960-71, późniejszy kardynał-prefekt watykańskiej Kongregacji ds. Biskupów i dziekan Kolegium Kardynalskiego. Zmarły w 2008 r. hierarcha swoją osobowością mocno naznaczył Kościół w swej ojczyźnie i „był dla Beninu tym, czym Jan Paweł II dla Polski” – uważa bp Jean-Yves Riocreux z Francji. Imię kardynała nosi dziś międzynarodowe lotnisko w Kotonu. Przy jego grobie w Ouidah modlić się będzie Benedykt XVI.

Inną ważną dla Beninu postacią był zmarły w 1999 r. abp Isidore de Souza. Za marksistowsko-leninowskich rządów gen. Mathieu Kérékou (1972-91) Kościół był prześladowany: zakazano nauczania religii, upaństwowiono szkoły katolickie, wydalono z kraju wielu misjonarzy zagranicznych, więziono miejscowych księży. Gdy z powodu zapaści gospodarczej prezydent zwołał w 1990 r. Konferencję Narodową, która doprowadziła do wolnych wyborów, na jej czele stanął abp Souza. W okresie przechodzenia od marksizmu do wielopartyjnej demokracji przewodniczył on także parlamentowi – Najwyższej Radzie Republiki (1990-91). Co ciekawe uczestniczył on również w pracach zespołu ds. kontaktów między episkopatami Francji i Polski!

Po 150 latach ewangelizacji katolicy – według watykańskich danych z 31 grudnia 2010 r. – stanowią 34 proc. (niespełna 3 mln) wśród niemal 8,8 mln mieszkańców Beninu. Istnieje tam 10 diecezji skupionych w jednej prowincji kościelnej z siedziba w Kotonu. Jest 338 parafii i 801 innych ośrodków duszpasterskich, w których pracuje 684 księży diecezjalnych i 127 zakonnych, 139 braci i 1247 sióstr zakonnych, 30 członków instytutów świeckich, 19 świeckich misjonarzy oraz 11251 katechetów. Gdy chodzi o powołania kapłańskie, w Beninie jest 308 kleryków w seminariach wyższych i 497 w seminariach niższych.

Kościół jest bardzo zaangażowany na polu edukacji i lecznictwa. Prowadzi 165 przedszkoli i szkół podstawowych (prawie 32 tys. dzieci), 50 średnich (24,5 tys. uczniów) i 2 wyższe (ponad 1,2 tys. studentów). Ponadto do Kościoła należy m.in. 12 szpitali, 64 przychodni zdrowia, 3 leprozoria, 7 domów opieki, 41 sierocińców i ochronek, 3 ośrodki poradnictwa rodzinnego i obrony życia.

Oprócz katolików w Beninie są też protestanci i muzułmanie (niemal 25 proc. ludności), zaś 17 proc. ludności wciąż wyznaje tradycyjne religie plemienne (animistyczne), głównie spirytystyczne voodoo.

  1 2 3 4
OCEŃ TEN ARTYKUŁ
1 2 3 4 5",PAWEŁ BIELIŃSKI,DODANE 17.11.2011 14:26,KAI,,https://www.gosc.pl/doc/1006154.Poltorej-wieku-ewangelizacji
Ks. Emil Szramek i fake newsy,"Do Królowej Pokoju zbliżył się ze spuszczoną głową dziennikarz. By wynagrodzić grzechy prasy.
Scena rozgrywa się na obrazie „Regina Pacis” („Królowa Pokoju”), który zamówił do kościoła Mariackiego w Katowicach bł. ks. Emil Szramek. Jako autora malowidła wybrał profesora Szkoły Sztuk Pięknych w Krakowie Józefa Unierzyskiego, a prywatnie zięcia Jana Matejki. Choć tę ostatnią informację można by pominąć, ponieważ o wyborze z pewnością zadecydowały nie rodzinne więzi artysty, ale styl, któremu był wierny.
Zostawmy temat sztuki, której zresztą ks. Szramek był koneserem i mecenasem. Gdzie ów zawstydzony dziennikarz? Stoi nieco z boku. Nieco zagubiony w licznym gronie namalowanych postaci. Sam ks. Szramek tak skomentował jego udział w tej scenie: „Z pochyloną głową zbliża się dziennikarz, by wynagrodzić grzechy prasy”. Komentarz, zamieszczony w albumie z reprodukcjami obrazów Unierzyskiego, po przeszło dziewięćdziesięciu latach wydaje się aktualny. Zwłaszcza w ostatnim czasie epidemii. Bo nie tylko wirusy przenoszą się między ludźmi, ale i słowa, które mogą nieść zgubne treści. A dziś możliwość publikowania w przestrzeni mediów społecznościowych ma właściwie każdy.

12 czerwca przypada liturgiczne wspomnienie bł. ks. Emila Szramka. Jego postać też trafiła na płótno, które oglądać można w katowickiej świątyni. Patrzy widzowi prosto w oczy. Jakby pytał: „A z czym ty przychodzisz?”.
  1
OCEŃ TEN ARTYKUŁ
1 2 3 4 5",PIOTR SACHA,DODANE 12.06.2020 17:57,,,https://www.gosc.pl/doc/6355850.Ks-Emil-Szramek-i-fake-newsy
Smak wiary,"Co ma wspólnego Karmel z Afryką?
Wiele, paradoksalnie, bo zdawać by się mogło, że duch kontemplacyjny właściwy zakonowi, który wydał wielkich mistyków, raczej nie sprzyja dalekim podróżom i czynnej ewangelizacji. Ale czy to nie święta Teresa od Dzieciątka Jezus jest patronką misji? Wśród najciekawszych muzeów misyjnych jedno jest dla mnie wyjątkowe – właśnie karmelitańskie, w Czernej. Obok siebie stworzono w domu pielgrzyma tego sanktuarium dwa właściwie muzea: misyjne i karmelitańskie. Dopiero to właśnie zestawienie karmelitańskiej ciszy i szczytów kontemplacji z kolorową afrykańską chałupą, na kształt której zrobione jest muzeum misji, pozwoliło mi doświadczyć, dlaczego jedno z drugim się nie wyklucza, a wręcz przeciwnie – jedno potrzebuje drugiego. Afryka. Prosta i uboga. Jak karmelitańskie życie. Czy równie głęboka duchowo jak karmelitańscy mistycy?
Ojciec Maciej Jaworski, karmelita, o którego najnowszej książce pisze w bieżącym numerze „Gościa Niedzielnego” (ss. 48–49) Beata Zajączkowska, trafił na misje po tym, jak sprzątając to misyjne muzeum, odkrył w sobie źródła powołania misyjnego. Dziś dociera tam, gdzie dostępu nie ma żadna kamera, czy dyktafon. Zaangażowany w pracę formacyjną i głoszenie rekolekcji, a jednocześnie twórca jedynej pustelni w Rwandzie. Ponoć miejsca na indywidualne rekolekcje trzeba w niej rezerwować wiele miesięcy wcześniej. Dlaczego o tym wspominam przy okazji przypadającej właśnie Niedzieli Misyjnej, a właściwie Światowego Dnia Misyjnego? Dlatego, że w swoim orędziu na ten dzień papież Franciszek zwrócił uwagę, iż w Kościele „misja” jest zawsze „wolną i świadomą odpowiedzią na powołanie Boga. Ale to powołanie możemy dostrzec tylko wtedy, gdy przeżywamy osobistą relację miłości z Jezusem żyjącym w swoim Kościele”.
Przyznam, po ostatnich lekturach całej masy artykułów mających na celu skazanie Kościoła na śmierć przez wyludnienie powrót do tej misyjno-kontemplacyjnej wizji papieża i karmelitów dodał mi otuchy. Nie dlatego, bym za „wentyl bezpieczeństwa” kościelnego miał uważać lokalne Kościoły na innych niż Europa kontynentach. Coś na kształt cynicznego: „Przetrwamy. Jak nie tu, to tam”. Raczej dlatego, że smak wiary wszędzie jest taki sam i nie da się go zniwelować, o ile osobista relacja miłości z Jezusem żyjącym w swoim Kościele będzie punktem wyjścia dla każdego, kto w tym Kościele żyje. „Oto ja, poślij mnie!” – tym cytatem z Księgi proroka Izajasza Franciszek zatytułował tegoroczne orędzie. I stwierdził, że „to powołanie pochodzi z serca Boga, z Jego miłosierdzia, które rzuca wyzwanie zarówno Kościołowi, jak i ludzkości w obecnym kryzysie światowym”. To prawda. I Kościół, i cała ludzkość stoją obecnie przed ogromnymi wyzwaniami, kto wie, czy nie największymi w ostatnich dziesiątkach lat. Tym bardziej warto docenić smak wiary, któremu ani człowiek, ani żaden wirus zaszkodzić nie mogą. Choć, jak pokazują statystyki, zmysł smaku nie ma się najlepiej w dobie pandemii koronawirusa i wielu zarażonych go na jakiś czas traci. •
1
OCEŃ TEN ARTYKUŁ
1 2 3 4 5",KS. ADAM PAWLASZCZYK,DODANE 15.10.2020 00:00,,,https://www.gosc.pl/doc/6573349.Smak-wiary
,"Dziś mamy do czynienia z niebezpiecznym przesunięciem. Wulgaryzmy stały się częścią debaty publicznej. 40 lat temu najważniejszym hasłem pokolenia naszych rodziców i dziadków było słowo „Solidarność”, a nie wulgaryzmy.
Gość Niedzielny 46/2020
GOŚĆ NIEDZIELNY
To idzie młodość [Marcin Jakimowicz]
Ostatnie dni pokazują, jak prawdziwa jest ta diagnoza. Październik 2020 zafundował wielu katolikom kubeł zimnej wody. Zamiast pełzającej laicyzacji mieliśmy do czynienia z jej bardzo przyspieszoną wersją. Młodzi na ulicach nie dotknęli tajemnicy Kościoła. Słyszą o nim zazwyczaj z medialnych doniesień. Co można zrobić, żeby z Dobrą Nowiną dotrzeć do młodzieży? „Kościół, napromieniowany obecnością Jezusa, wpatrzony w Jego twarz, skoncentrowany na Baranku, ma naprawdę ogromną siłę przyciągania” - pisze Marcin Jakimowicz.
  My tu jesteśmy! [Agata Puścikowska]
Protesty w teorii za „wolnym wyborem”, w praktyce ranią osoby niepełnosprawne. Coraz częściej osoby z niepełną sprawnością, ale także rodziny niepełnosprawnych dzieci, wypowiadają się jednoznacznie: agresywne hasła, uliczne wrzaski, nie mówiąc o treści protestów, po prostu uderzają w ich godność i spychają na margines życia społecznego. Niektórzy piszą o tym, chociaż nieśmiało, na swoich profilach w mediach społecznościowych. Inni przyznają w prywatnej rozmowie, że nawet chcieliby ostrzej krzyknąć „Stop!”, ale boją się publicznego linczu...
  Drugi cios [Tomasz Rożek]
Wiosną udało się uniknąć najgorszego. Polska przeszła tzw. pierwszą falę koronawirusa wyjątkowo łagodnie. Sytuacja Polski na przełomie października i listopada niebezpiecznie zbliża się do sytuacji, jaką w pierwszej, wiosennej fali przeżywali Włosi, Brytyjczycy, Francuzi i Amerykanie. Rządzący uwierzyli w to, że nic nam już nie zagraża, że wirus nie jest niebezpieczny. Przegapiono odpowiedni moment i nie wprowadzono obostrzeń. Potem – mimo restrykcji – sytuacji już nie dało się opanować. My popełniliśmy ten sam błąd, co Włosi. Tyle tylko, że kilka miesięcy później.
1",,DODANE 12.11.2020 00:15,,,https://www.gosc.pl/doc/6608004.W-najnowszym-GN-o-poziomie-naszego-jezyka
Lewicowo-liberalna konieczność dziejowa?,"Wspólną cechą totalitaryzmów jest tłumaczenie świata poprzez jakieś „konieczności dziejowe”.
Mamy trzy rodzaje totalitaryzmów: komunistyczny, faszystowski i lewicowo-liberalny. Jedną z ich wspólnych cech jest tłumaczenie świata poprzez jakieś konieczności dziejowe. A wolność to w gruncie rzeczy uświadomiona konieczność. Wielu – wydawałoby się – rozgarniętych ludzi uwierzyło, że komunizm to nieunikniona przyszłość. I nie ma co przeciwko niemu wierzgać, ale trzeba jakoś płynąć z głównym nurtem. Wybitni poeci niekoniecznie ze strachu pisali poematy na cześć wodzów nowego świata.
Ideologia lewicowo-liberalna tylko pozornie hołduje nieskrępowanej wolności jednostki. Tak naprawdę jednostka może być niby wolna tylko od pasa w dół, czyli w praktykowaniu różnych form, w tym dawniej uznawanych za zboczenia, współżycia seksualnego. Ale już od pasa w górę sytuacja jest całkiem inna. Tu nie można sobie myśleć, co się chce, wręcz przeciwnie, obowiązuje całe mnóstwo dogmatów poprawności politycznej i multi-kulti. Są dogmaty ogólnoświatowe i dogmaty lokalne. Te pierwsze brzmią na przykład tak: aborcja jest niezbywalnym prawem człowieka, a kara śmierci to barbarzyństwo; „małżeństwa” homoseksualne są piękne i dobre, a dzieci wcale nie potrzebują matki – kobiety i ojca – mężczyzny, lecz równie dobrze, a nawet lepiej może je wychowywać dwóch panów tatusiów.
Dogmaty lokalne, jak sama nazwa wskazuje, zależą od lokalnej sytuacji. W Polsce takim dogmatem jest m.in., że Kaczyński chce zrobić coś bardzo złego, a Polacy to zasadniczo rasiści, których ucywilizować może jedynie posłuszne wykonywanie poleceń Berlina i Brukseli. Nieprzestrzeganie tych dogmatów skutkuje wyłączeniem z „postępowego” towarzystwa, które uważa się za wcielenie ducha dziejów. Lewicowo-liberalne myślenie o dziejowych koniecznościach obecne jest też – niestety – w Kościele. Zarażeni tym wirusem katolicy uważają, że czasy się zmieniają, a to oznacza konieczność zrewidowania (zliberalizowania) katolickiej nauki na temat ateizmu, homoseksualizmu, rozwodów itp. Ponadto trzeba przyjmować setki tysięcy młodych muzułmanów z Afryki oraz walczyć z dwutlenkiem węgla jako przyczyną globalnego ocieplenia. Innymi słowy, Kościół ma nadążać za koniecznościami dziejowymi, zdefiniowanymi przez ideologie liberalno-lewicowe. W chrześcijaństwie nie ma jednak żadnej konieczności. Jest Chrystus, który jest prawdą, i jest wolny wybór. A potem niebo, bezpośrednio lub przez czyściec, albo piekło.•
1
OCEŃ TEN ARTYKUŁ
1 2 3 4 5",O. DARIUSZ KOWALCZYK,DODANE 13.07.2017 00:00,GN 28/2017,,https://www.gosc.pl/doc/4034060.Lewicowoliberalna-koniecznosc-dziejowa
Izolowani nieodporni,"Nie mnie jako księdzu wyrokować, kto, na ile i od kogo dystans trzymać powinien, wszak epidemiologiem nie jestem. Ale i mnie jako obywatela interesuje ta sytuacja, o której coraz głośniej robiło się pod koniec 2022 roku: mieszanka wybuchowa grypy nie grypy, koronawirusa i wszelkich innych pochodnych, które przyczyniły się do powstania kolejek w aptekach, a w naszych zakładach pracy do coraz liczniejszych zwolnień lekarskich.
I do patrzenia spod byka na kolejnego zasmarkanego i rozkaszlanego kolegę oraz kichającą koleżankę. Zdaniem ministra przyczyniła się do tego długotrwała izolacja, co nikogo chyba nie dziwi, powszechnie wszak wiadomo, że człowiek człowiekowi potrzebny jest między innymi do tego, by wymieniać się drobnoustrojami i tym samym wzajemnie wzmacniać mechanizmy odpornościowe. O tej epidemiologicznej zagwozdce mówi w bieżącym numerze „Gościa Niedzielnego” prof. dr hab. Agnieszka Szuster-Ciesielska z Katedry Wirusologii i Immunologii Instytutu Nauk Biologicznych Uniwersytetu Marii Curie-Skłodowskiej w Lublinie („Jak pomóc swojemu organizmowi?”, ss. 58–59). I niech tak będzie, niech wirusami zajmują się wirusolodzy, nie wchodźmy sobie nawzajem w kompetencje. Aczkolwiek przyznam się, że trochę symbolicznie ta sytuacja mnie nastroiła, również w kontekście święta Chrztu Pańskiego, które przypada niedługo po Bożym Narodzeniu. Bo jest to symboliczne, że potrzebujemy siebie nawzajem również po to, by się wzajemnie wzmacniać. Izolacja, także ta duchowa, czyni nas słabymi, nieodpornymi. Kościół to wspólnota ludzi ochrzczonych i na mocy chrztu będących braćmi i siostrami (dziećmi jednego Ojca). Biorąc pod uwagę coraz bardziej indywidualistyczne podejście do spraw wiary, mamy z tym problem, a i masowy, jak dotąd, choć pewnie już niedługo, styl funkcjonowania tejże wspólnoty do tego się przyczynił. Mało kto z jej członków, nawet silnie odczuwając potrzebę doświadczenia pomocy, pomyśli w pierwszej kolejności, że otrzyma ją od członków swojej wspólnoty wiary. A szkoda. O tym, że izolacja, obcość, anonimowość są smutnymi następstwami tego stylu życia, wiemy od dawna i niejeden synod diecezjalny się nad tym „pochylał”. Powtarzać frazesów więc nie mam zamiaru, odnoszę jednak wrażenie, że jeśli na początku roku masowo robimy postanowienia i decydujemy, że „ten rok naprawdę będzie inny”, może warto i w tym aspekcie postanowić coś zmienić? Tym bardziej że w ostatnich dniach roku 2022 wraz z całym światem z troską nasłuchiwaliśmy komunikatów o pogarszającym się stanie zdrowia „gasnącego jak świeca” – jak stwierdził niedawno abp. Georg Gänswein – Benedykta XVI. Kiedy zamykamy ten numer „Gościa”, katolicki świat trwa na modlitwie za niego. A na placu św. Piotra dziennikarze z dziesiątek stacji telewizyjnych, radiowych, prasy portali internetowych wyczekują na kolejne komunikaty o jego stanie. W tej atmosferze przypominamy, jakie znaczenie miał dla Kościoła pontyfikat Benedykta XVI („Papież po przejściach”, ss. 8–11). Z nadzieją, że jako wspólnota Kościoła wciąż możemy dla tego świata zrobić wiele. •
1
OCEŃ TEN ARTYKUŁ
1 2 3 4 5",KS. ADAM PAWLASZCZYK,DODANE 05.01.2023 00:00,GN 1/2023 Otwarte,,https://www.gosc.pl/doc/8018716.Izolowani-nieodporni
Subiektywny przegląd tygodnia,"Wydanie #41. Zapraszam do lektury: Piotr Sacha
„Trwa wyścig z czasem” – stwierdził w jednym z wywiadów prof. Andrzej Horban. „Kluczem są oczywiście szczepienia” – dodał. Miniony tydzień był czasem złych rekordów epidemii w Polsce. Od soboty obowiązują w całym kraju nowe obostrzenia epidemiczne. Najbliższe dni pokażą, czy rząd zdecyduje się na kolejne kroki mające na celu spowolnić, a docelowo zatrzymać trzecią falę epidemii koronawirusa. Wyścig z czasem toczy się nie tylko w gabinetach ministrów, ale przede wszystkich w szpitalach, gdzie o życie walczą zarażeni ludzie, w domach, gdzie chorzy wypatrują poprawy stanu zdrowia. Ks. prof. Michał Heller stwierdził niedawno, że „naszym wielkopostnym kaznodzieją i rekolekcjonistą jest koronawirus, który uczy nas patrzeć w nowy sposób na siebie i rzeczywistość”. – Koronawirus daje nam lekcję kruchości. Nie tylko chodzi o kruchość biologiczną, chodzi również o kruchość moralną – zwraca uwagę ks. Heller podczas jubileuszu swoich 85. urodzin. Tutaj posłuchacie homilii ks. profesora.
Aby przeczytać ten tekst w całości, trzeba założyć konto w naszym serwisie. Możesz też otrzymywać w każdą niedzielę Subiektywny przegląd tygodnia na swoją skrzynkę mailową, jeśli zamówisz ""Subiektywny newsletter"".
DOSTĘPNE JEST 22% TREŚCI. CHCESZ WIĘCEJ?


1",,DODANE 28.03.2021 17:23,,"TAGI:
subiektywny przegląd tygodnia",https://www.gosc.pl/doc/6789969.Subiektywny-przeglad-tygodnia
Co po covidzie?,"Pytam o przyszłość, o to, o co pyta większość z nas – ekonomiści, politycy, psychologowie, księża. W bieżącym numerze „Gościa Niedzielnego” to pytanie jest zawężone, dotyczy rehabilitacji pocovidowej.
Jak to jest, pytałem samego siebie, dowiedziawszy się o tym, że w Głuchołazach ruszył pilotażowy projekt rehabilitacji tych, którzy przeszli COVID-19. Jak o nim pisze Maciej Rajfur (ss. 19–21), jest wyjątkowy nie tylko w skali kraju, ale i świata. Uczestniczyło w nim już ponad 700 osób, potrwa do sierpnia 2022 roku i już… wszystkie miejsca są zajęte. Punktem wyjścia programu jest coraz bardziej oczywisty fakt, że pacjenci, którzy przeszli zakażenie, nawet po pokonaniu choroby nie są całkowicie zdrowi. Ponad 50 skutków ubocznych COVID-19, które mogą prowadzić wręcz do śmierci – to brzmi groźnie. Mocno mnie ta informacja zdziwiła, zadawałem bowiem i sobie, i innym pytanie: Jak to, po grypie, anginie, katarze, ospie, po większości chyba chorób, jak już się wyzdrowieje, to jest się zdrowym. A jeśli są skutki uboczne, to dotyczą jakiejś wybranej sfery organizmu ludzkiego – czy to płuc, czy to mięśni, czy to mózgu. Cóż tak wyjątkowego jest w tym małym potworze, że atakuje, jak chce, kiedy chce i co chce? Jak na razie chyba nikt nie potrafiłby mi odpowiedzieć. Tym bardziej zatem pytanie o to, co po covidzie, jest uzasadnione. Czyżby cała medycyna miała stanąć przed jakimś wielkim novum, którym będzie stan zdrowia ludzi obciążonych skutkami feralnego wirusa? Możliwe.
Nowe nadeszło i nadejdzie kolejne. A po nim jeszcze następne. Martwimy się o stabilność gospodarek światowych czy systemów politycznych, o wydolność służby zdrowia, o spadającą liczbę wiernych w kościołach, którzy przyzwyczajeni do transmisji internetowych, niekoniecznie chcą w sposób fizyczny na liturgię wrócić. I słusznie, że się martwimy, bo pandemia stała się przyczynkiem nie tylko do licznych kryzysów, ale i do licznych weryfikacji, choćby – na przykład – osobistego stosunku do wiary i praktyk religijnych. Czy zweryfikowała coś w moim osobistym stosunku do Boga, do siebie i do świata? Na to pytanie każdy musi odpowiedzieć sobie sam. Bo nie ulega wątpliwości, że z tym pytaniem trzeba będzie się zmierzyć. •
1
OCEŃ TEN ARTYKUŁ
1 2 3 4 5",KS. ADAM PAWLASZCZYK,DODANE 15.04.2021 00:00,GN 15/2021 Otwarte,,https://www.gosc.pl/doc/6815479.Co-po-covidzie
Umierają całe pokolenia,"Afrykańczycy są przekonani, że AIDS jest karą Bożą. Może dlatego tak trudno w Afryce walczyć z tą chorobą.
Był późny wieczór. Do bramy sióstr boromeuszek w Czilandze koło Lusaki zapukał mężczyzna. Przywiózł na taczce wycieńczone ciało niemal nieprzytomnego człowieka. Powiedział, że trzeba się nim zaopiekować, bo już czwartą noc śpi pod drzewem. Rodzina wyrzuciła go z domu. Na początku siostry zastanawiały się, nie mogły przecież zamieszkać z mężczyzną pod jednym dachem. Ks. Klimosz, ówczesny proboszcz, w domu parafialnym wygospodarował więc dwa pomieszczenia, które odtąd służyły chorym. – Długo szukaliśmy pieniędzy, żeby wybudować ośrodek dla umierających – opowiada s. Stanisława Snarzoch. – Z siostrami jako wolontariuszka pracowała wtedy pewna pielęgniarka z Holandii. Wspólnie odwiedzały pobliskie wioski i opiekowały się chorymi. Wyjechała później do ojczyzny, gdzie spotkała kobietę, która straciła brata. Umarł na AIDS. Był bogaty i nie miał rodziny, więc majątek przeznaczył dla ludzi pomagających chorym. Wykonawczyni testamentu przekazała pieniądze siostrom. Tak 11 lat temu powstało pierwsze hospicjum w Zambii.

Ryby i dzieci…
W Afryce praktycznie nie ma średniego pokolenia. Kiedy wchodzimy do kościoła, widać dzieci i ludzi starych. Kiedy rozpoczął się problem z AIDS, wielu ludzi umierało niemal na polu. Nie było żadnego leczenia ani nawet podstawowej opieki. Osoba, co do której przypuszczano, że zachorowała, natychmiast była wyrzucana z domu. Boromeuszki pracę rozpoczęły z małą grupą pracowników: jedna siostra zakonna, pielęgniarka i kilku wolontariuszy. Umieralność w tym czasie była ogromna. Brakowało leków, a państwo nie chciało przyznać, że ta choroba dziesiątkuje społeczeństwo. – Dziś opiekujemy się 960 pacjentami. Wielu z nich to dzieci. Śmierć ciągle zbiera duże żniwo, szczególnie wśród ludzi młodych – mówi s. Stanisława. Na pytanie o przyczyny zagrożenia, siostry wskazują na tzw. wolność seksualną. Dotyczy to także dzieci, które często są wykorzystywane seksualnie przez starszych. – Chodzimy do szkół i za zgodą rodziców opiekujemy się dziećmi, które mają problemy z nauką i wyglądają na chore. Po badaniu krwi bardzo często okazuje się, że są nosicielami wirusa HIV. Trzeba wtedy otoczyć je opieką. Państwo robi badania kobietom w ciąży. Jeżeli wynik jest pozytywny, stwarza się możliwości rodzenia w specjalnych warunkach, tak aby odpowiednio zabezpieczyć noworodka – mówi siostra.

Alarm dla Zambii
Świadomość o chorobie dociera do ludzi bardzo powoli. Nie wierzą, że z lekami można funkcjonować w miarę normalnie. Niektórzy do kliniki muszą iść dwa dni, a potem stać w długiej kolejce. Jeśli ktoś poczuje się lepiej, nierzadko przestaje brać leki, bo myśli, że jest już zdrowy. W hospicjum prowadzonym przez boromeuszki 90 proc. podopiecznych to ludzie w ciężkim stanie. Mają powikłania, bo albo wcale się nie leczyli, albo w leczeniu były niedopatrzenia. Według najnowszych badań ONZ, prawie 20 proc. mieszkańców Zambii choruje na AIDS. Wśród tej liczby znajduje się ponad 700 tys. dzieci – sierot. Hierarchowie Kościoła katolickiego apelują do rządu o podjęcie walki z AIDS i przyznanie na ten cel dodatkowych funduszy. Kościół katolicki jest pierwszą instytucją, która próbuje uporać się z tym problemem. Ponad 10 lat temu diecezja Ndola na północy kraju, gdzie choruje najwięcej ludzi, rozpoczęła program pomocy zdrowotnej, tworząc sieci solidarności. Swoją opieką wolontariusze objęli prawie 400 tys. osób z 23 miast. Oblicza się, że w ciągu najbliższych 2–3 lat na AIDS umrze co trzeci mieszkaniec regionu Ndola.
1
OCEŃ TEN ARTYKUŁ
1 2 3 4 5",KS. MAREK ŁUCZAK,DODANE 05.11.2008 12:09,GN 44/2008,,https://www.gosc.pl/doc/787870.Umieraja-cale-pokolenia
Papież: Potrzebna jest swoista nowa rewolucja kopernikańska,"Papież Franciszek zaapelował w poniedziałek o zapewnienie sprawiedliwej dystrybucji szczepionek przeciw koronawirusowi - nie według kryteriów ekonomicznych, lecz przy uwzględnieniu potrzeb wszystkich. W kwestii zdrowia nie może rządzić ""logika zysku"" - mówił.
Ponawiam swój apel o to, aby każdy człowiek miał zapewnioną opiekę i pomoc, której potrzebuje - powiedział papież podczas audiencji w Watykanie dla ambasadorów akredytowanych przy Stolicy Apostolskiej.
Wyraził ubolewanie z powodu szerzącego się ""kryzysu polityki"", także w krajach o długich tradycjach demokratycznych. Stwierdził też, że pandemia pogłębiła ""katastrofę edukacyjną"" na świecie.
Odnosząc się do kryzysu sanitarnego, oświadczył: ""Niezbędne jest to, aby ci, którzy sprawują odpowiedzialność polityczną i rządową, zaangażowali się na rzecz powszechnego dostępu do podstawowej opieki medycznej"".
Franciszek wskazał na konieczność stworzenia lokalnych punktów medycznych i placówek odpowiadających realnym potrzebom ludności oraz zapewnienia dostępu do kuracji i lekarstw. Na tym polu nie może rządzić ""logika zysku"" - dodał.
""Niezbędne jest też, aby znaczny postęp medyczny i naukowy osiągnięte z biegiem lat, które pozwoliły stworzyć w tak krótkim czasie skuteczne szczepionki przeciwko koronawirusowi, służyły całej ludzkości"" - mówił papież.
""Wzywam dlatego wszystkie państwa, by aktywnie wniosły wkład w międzynarodowe inicjatywy mające na celu sprawiedliwą dystrybucję szczepionek, nie według kryteriów czysto ekonomicznych, ale przy uwzględnieniu potrzeb wszystkich"" - dodał Franciszek.
Zastrzegł zarazem, że konieczne jest odpowiedzialne zachowanie każdej osoby w celu zahamowania koronawirusa.
Ostrzegł, że w obliczu tak ""podstępnego i nieprzewidywalnego wroga jak COVID-19 fatalne byłoby pokładanie ufności tylko w szczepionce, jakby było to panaceum, które zwalnia ze stałego zaangażowania każdej jednostki na rzecz dobra swojego i innych"".
Zdaniem papieża pandemia ukazała oblicze ""świata chorego, nie tylko z powodu wirusa, ale także jeśli chodzi o środowisko naturalne, procesy ekonomiczne i polityczne, a jeszcze bardziej relacje międzyludzkie"".
""Nie tylko człowiek jest chory, ale także nasza Ziemia. Pandemia pokazała nam jeszcze raz, jaka jest krucha i jak potrzebuje troski"" - dodał.
Zwrócił uwagę na to, że wprowadzenie przez wiele rządów restrykcyjnych kroków w ramach walki z koronawirusem miało negatywne konsekwencje dla działalności gospodarczej, życia rodzin, rynku pracy i całych społeczeństw. W opinii papieża obecny kryzys musi być okazją do przemyślenia relacji między osobą a ekonomią.
""Potrzebna jest swoista nowa rewolucja kopernikańska, która odda ekonomię na służbę człowieka, a nie odwrotnie"" - wskazał.
Za ważną inicjatywę Franciszek uznał zaangażowanie Unii Europejskiej i jej państw członkowskich, które - jak zaznaczył - ""mimo trudności potrafiły pokazać, że można pracować, osiągając satysfakcjonujące kompromisy z korzyścią dla wszystkich obywateli"".
Mówiąc o unijnym projekcie pomocy, papież ocenił: ""Suma zaproponowana w planie Next Generation EU stanowi znaczący przykład tego, jak współpraca i dzielenie się zasobami w duchu solidarności są nie tylko celami pożądanymi, ale realnie osiągalnymi"".
Odnotował także, że kryzys sanitarny na świecie pogorszył sytuację migrantów, których liczba jeszcze bardziej wzrosła. Jak podkreślił, ich liczba obecnie jest najwyższa od drugiej wojny światowej.
Franciszek wskazał na zjawisko głębokiego ""kryzysu polityki"", który jego zdaniem ogarnia wiele społeczeństw prowadząc do coraz silniejszych kontrastów oraz niezdolności do rozwiązywania problemów. ""Tendencja ta - jak dodał - szerzy się coraz bardziej także w krajach o długiej tradycji demokratycznej"".
Utrzymanie demokracji papież wskazał jako wyzwanie obecnego momentu historycznego i dodał, że wymaga to dialogu w duchu szacunku z udziałem wszystkich części składowych społeczeństwa. Zaapelował o poszanowanie zasad państwa prawa.
Franciszek wyznał również: ""Jakże chciałbym, aby 2021 był rokiem, w którym zakończony zostanie wreszcie konflikt syryjski, rozpoczęty 10 lat temu"".
Jako ""wielką plagę naszych czasów"" wymienił terroryzm, zaznaczając, że w ciągu 20 ostatnich lat od zamachów z 11 września 2001 roku w USA liczba ataków na świecie zwiększyła się.
Zdaniem Franciszka nie można pozostać biernym wobec zjawiska ""katastrofy edukacyjnej"", jaką pogłębiła pandemia.
Zwrócił następnie uwagę, że ukazała ona też to, jak ważna w sytuacji izolacji jest rodzina. Przywołał słowa św. Jana Pawła II o tym, że rodzina oferuje ""model życia oparty na wartościach prawdy, wolności, sprawiedliwości i miłości"". Papież przypomniał również, że w minionym roku obchodzono setną rocznicę urodzin polskiego papieża.
Franciszek zaapelował do władz i społeczeństwa o wspieranie ofiar przemocy w rodzinie.
W przemówieniu do ambasadorów podkreślił, że pragnie wznowić podróże apostolskie, zaczynając od wizyty w Iraku w marcu.
1",,DODANE 08.02.2021 12:06,PAP,"TAGI:
dyplomacja epidemia kościół pap papież szczepienia watykan zdrowie",https://www.gosc.pl/doc/6723418.Papiez-Potrzebna-jest-swoista-nowa-rewolucja-kopernikanska
Najlepsze masz we krwi,"Studenci i uczniowie wyjechali na wakacje. Kto więc odda krew?!
To samo dotyczy starszych krwiodawców: oni są teraz na urlopach. Dlatego zapasy krwi w centrach krwiodawstwa w Polsce gwałtownie spadły. Latem krwi potrzeba tyle samo, a może i więcej niż w innych porach roku. Trzeba ratować ludzi, którzy w drodze na wczasy mają wypadki samochodowe. Wcale się też nie zmniejsza liczba operacji, które były zaplanowane. – Żeby jednemu człowiekowi przeszczepić wątrobę, potrzeba krwi nawet od 40 dawców – zdradza Stanisław Dyląg, dyrektor Regionalnego Centrum Krwiodawstwa i Krwiolecznictwa w Katowicach. Dlatego latem telefony w centrach krwiodawstwa są rozgrzane. Lekarze wydzwaniają do dużych firm i prawie żebrzą u ich dyrektorów: „wpuśćcie nas na teren zakładu, pozwólcie załodze oddać krew”.

Błąd w serialu
W jednym z odcinków serialu „Kasia i Tomek” bohaterowie wybrali się oddać krew. Widziała to w telewizji doktor Urszula Sierontowicz z katowickiego centrum krwiodawstwa. I zamarła ze zdziwienia. – W serialu pielęgniarka zapytała Kasię i Tomka, czy nie boją się zarażenia. A przecież to kompletna bzdura! Nie można się niczym zarazić przy oddawaniu krwi – denerwuje się. – Później Kasia i Tomek oczywiście zemdleli. Cały zabieg był pokazany w krzywym zwierciadle. Ja wiem, że to tylko serial komediowy. Mimo to był to odcinek wyjątkowo szkodliwy – uważa.

– Jednak przecież tak bywa, że oddający krew mdleją? – oponujemy. – Tak, ale bardzo rzadko. Osób, których zdrowie mogłoby choć trochę ucierpieć przy oddawaniu krwi, po prostu do tego nie dopuszczamy! Jeśli ktoś mimo to zemdleje, to wyłącznie z powodów emocjonalnych. To się dzieje tu – doktor Sierontowicz wskazuje palcem na czoło.

Kandydaci na krwiodawców są pytani, czy mają skłonności do omdleń. – Jeśli mdleją w tłoku w kościele albo w autobusie, albo przy silnym wzruszeniu, to nie powinni oddawać krwi. Bo rzeczywiście czasem zemdleją nawet rośli mężczyźni typu „macho”, którzy w dodatku pracują jako ochroniarze – wyjaśnia Sierontowicz. – Popatrzą na swoją krew i nagle pokazują numer buta... Przerywamy oczywiście pobieranie krwi, dajemy im kropelki i za chwilkę panowie już wracają do siebie. Jednak to naprawdę rzadko się zdarza – mówi.

Lekarze odradzają też oddawanie krwi ludziom, którzy akurat przeżywają jakieś silne emocje. Na przykład studentom w czasie sesji egzaminacyjnej. Urszula Sierontowicz wspomina wdowę, która przyszła oddać krew wprost z pogrzebu swojego męża. – Zgłosiła się, bo jej mężowi po wypadku samochodowym też przetaczano krew. Chciała więc oddać ten dług innym potrzebującym – mówi. – Poprosiliśmy ją, żeby poszła do domu, a wróciła do nas za tydzień. Była zdziwiona, że nie chcemy jej ofiary. Jednak w takich sytuacjach warto trochę poczekać – dodaje.
1 2 3
OCEŃ TEN ARTYKUŁ
1 2 3 4 5",PRZEMYSŁAW KUCHARCZAK,DODANE 06.07.2006 08:47,GN 28/2006,,https://www.gosc.pl/doc/761195.Najlepsze-masz-we-krwi
Samopoczucie nakazowe,"Myśl wyrachowana: Im mniej bojaźni Bożej, tym więcej stracha.
Można przegrać proces i nie stracić dobrego samopoczucia – oburzyła się na nas Katarzyna Wiśniewska z wyżyn „Gazety Wyborczej”. Ale dlaczego, pani redaktor? Przecież sąd nie skazał nas na złe samopoczucie! Wie pani, to jest tak – gdy człowiek zrobi coś złego, to go w środku coś okropnie męczy, nawet gdy najwyższe trybunały powiedzą, że nic złego nie zrobił. I choćby mu przyznano złote łóżko, i tak będzie na nim źle spał. Natomiast gdy człowiek zarzucanego mu zła nie popełnił, to nawet gdy go oplują i obrzucą błotem, on śpi dobrze choćby na więziennej pryczy. Bardzo mi przykro, że nie jest mi przykro. Tak to już jakoś jest, że sumienie wcale nie musi wyrzucać właścicielowi tego, co mu inni nawrzucają. Ja wiem, to musi być bolesne dla pani szefów, że mimo zdobycia w takim trudzie certyfikatu na bycie autorytetem, nie stali się niczyim sumieniem. Żadnym – ani świata, ani narodu, ani nawet detalicznym.

Nie są architektami postchrześcijańskiego ładu – są po prostu ludźmi lewicy i nikim więcej. To prawda, że potrafią być zabójczo skuteczni, o czym przekonaliśmy się rok temu przy sprawie „Agaty” z Lublina. Wtedy to, po kampanii kłamstw udało się im doprowadzić do zabicia dziecka „zgwałconej” czternastolatki, ale czy to aż tak wielki sukces? Przecież to maleństwo nikomu nie zagrażało. Chociaż… Bo gdyby to dziecko jednak się urodziło, jego piękne oczka byłyby dziś dla abortofilów oskarżeniem dużo większym niż najbardziej cięte riposty polemistów. A tak nie ma problemu. Maluszka nie widział nikt prócz abortera i może pani, która wyrzuca odpadki. Czy wy naprawdę wyobrażacie sobie, że pohukiwaniami zdołacie zagłuszyć głos sumień? Czy naprawdę myślicie, że sąd może nakazać komuś zmianę przekonań? Dysponujecie tylko strachem swoich przeciwników.

To potężna broń, ale skuteczna jedynie wobec wasali Wielkiego Cykora. Nie ma ich tak wielu, jak się wam wydaje.Zastanawiało mnie, dlaczego taka histeria wybucha, gdy ktoś porównuje aborcję do zagłady Żydów. Nawet na Jana Pawła II się rzucili, gdy zabijanie dzieci nienarodzonych nazwał holokaustem. Teraz już wiem, skąd ta agresja: bo to wyjątkowo celne porównanie. Pokazuje rozmiar i istotę zła, które się dzieje. Analogia jest bezpośrednia: kiedyś wolno było zgodnie z prawem mordować Żydów, teraz wolno najmniejsze dzieci. Żydom odebrano prawa człowieka ze względu na pochodzenie, ludziom w fazie prenatalnej odebrano prawa człowieka ze względu na miejsce ich zamieszkania w łonach matek. Skoro ludzie niedawno tak straszliwie wypaczyli prawo, skąd pewność, że dziś go wypaczyć nie mogą? Gdybym u szczytu władzy nazistów w Niemczech powiedział, że coś tu jest nie w porządku z prawem, zlinczowaliby mnie sami przeciętni obywatele. Mowa nienawiści, meine Damen und Herren. Bardzo sprytny pomysł z tą „mową nienawiści”. Gdy ktoś użyje argumentu, z którym dyskutować się nie da, wystarczy zarzucić mu nienawiść. I po problemie, bo z argumentem trzeba dyskutować, zaś z mową nienawiści nie trzeba. Wystarczy zgłosić doniesienie o popełnieniu przestępstwa.
1 2
OCEŃ TEN ARTYKUŁ
1 2 3 4 5",FRANCISZEK KUCHARCZAK,DODANE 19.10.2009 12:18,GN 42/2009,,https://www.gosc.pl/doc/795932.Samopoczucie-nakazowe
Wybór należy do ciebie,"Do ogłoszonego piątego stopnia zagrożenia pandemią można dodać stopień szósty – machnięcie ręką
Zwykle w niedzielę wieczorem siadam do klawiatury komputera, by napisać felieton do „Gościa”. I chociaż Czytelnicy zastanawiają się, skąd biorę tyle pomysłów, prawda jest dużo bardziej prozaiczna. Po prostu w niedzielę sięgam najpierw po telefon i wydzwaniam do rodziny i znajomych, pytając ich o sugestie. Muszę od razu odsiać niektóre z nich, bo pewien mój przyjaciel ustawicznie radzi, żebym zaatakował Kościół i Papieża osobiście, ponieważ zbyt mało przeprasza wszystkich dookoła. Odnoszę wrażenie, że jest akurat odwrotnie, więc nie korzystam z sugestii.

Nie zrywam przyjaźni, bo odrobina krytyki wyzwala reakcje odpornościowe, a więc per saldo wychodzi na zdrowie. Pewien młody człowiek radził mi dzisiaj, abym dał odpór palaczom i potępił nałóg palenia tytoniu. Odparłem, że jest to bardzo poprawne politycznie, a więc nie nadaje się na temat felietonu. Zresztą żal mi palaczy, których goni się zewsząd i prześladuje za pomocą antyreklamy na paczkach papierosów. Nawiasem mówiąc, nie wiem, czy ktoś zadał sobie trud przestudiowania tych perełek poezji zaangażowanej. Ciekaw jestem, ile płacą za hasło? I do kogo trzeba się zgłosić, by tekst zarejestrować? Bo może udałoby się wymyślić coś oprócz zagrożenia impotencją lub szkodliwości w okresie karmienia piersią czy nieuchronności raka płuc?

Podobno mężczyźni kupujący papierosy, jeśli się zorientują, że na danej paczce jest ostrzeżenie przed impotencją, to natychmiast proszą o inną, najlepiej o taką z karmieniem niemowląt. A gdyby tak do ostrzeżeń dopisać świńską grypę? To znaczy, przepraszam, wirusa A H1N1? Moja korespondentka z USA zawiadomiła, że dostała maila od znajomych ze zdjęciem ilustrującym prawdziwą przyczynę tej zarazy: zdjęcie przedstawia dziecko całujące się ze świnką! Czy od całowania daleko do palenia? Oczywiście, że nie, chociaż całowanie jest jednak przyjemniejsze (a przez to bardziej zdradliwe). Jakakolwiek byłaby przyczyna świńskiej grypy, jest to jeszcze jedna choroba „przereklamowana”.

Chyba pisałem o tym jakiś rok temu przy okazji straszenia epidemią grypy ptasiej: na zwykłą grypę umiera co roku znacznie, znacznie więcej osób niż na osławione „pandemie”. Niedawno ktoś napisał, nawiązując do ogłoszonego piątego stopnia zagrożenia: stopień szósty – machnięcie ręką. Bardzo mi się to spodobało. O czym by tu jeszcze? O polityce? Nie mam słów, po prostu wydarzenia polityczne przekraczają moją percepcję. O co chodzi Wałęsie z Libertasem? Bóg jeden raczy wiedzieć. W takim razie felietonista nawet nie powinien zgadywać.
1
OCEŃ TEN ARTYKUŁ
1 2 3 4 5","MACIEJ SABLIK, MATEMATYK, DZIEKAN WYDZIAŁU MATEMATYKI, FIZYKI I CHEMII NA UNIWERSYTECIE ŚLĄSKIM",DODANE 24.05.2009 20:59,GN 21/2009,,https://www.gosc.pl/doc/766619.Wybor-nalezy-do-ciebie
,"Adwent ma za zadanie przygotować w naszym sercu miejsce dla Boga. On jest Tym, który przyszedł, który jest i który przychodzi.
1. Misja Jana Chrzciciela polegała na tym, aby mobilizować ludzi do traktowania Boga na serio. Pustynia ma znaczenie prorockiego znaku. Tu nie chodzi tylko o jego osobiste umartwienie. On zaprasza nas na pustynię. Dlaczego właśnie tam? Bo jest to miejsce ogołocenia, walki o życie, tęsknoty za wodą, za pokarmem. Takie ubóstwo sprzyja rozbudzeniu pragnienia Boga. Czas pandemii, który przeżywamy, jest czasem pustyni. Doświadczamy kruchości naszego życia. Czujemy się samotni, zagubieni. Niektórym z nas COVID zabrał bliskich. Co by powiedział na to wszystko Jan Chrzciciel? Powtórzyłby: „Przygotujcie drogę Panu, prostujcie dla Niego ścieżki”. Trudny czas, który przeżywamy, jest szansą na głębsze zwrócenie się do Boga. Nadzieja jest bowiem tylko w Nim. Przyszłość należy do Niego. Musimy zgodzić się z tym, że wszystko potoczy się inaczej, niż planujemy czy chcemy. Ale jeśli Mu zaufamy, wszystko skończy się dobrze.
2. „Przyjmowali od niego chrzest w rzece Jordan, wyznając swoje grzechy”. To jest sprawa ważniejsza nawet niż szczepionka. Wyznać swoje grzechy i zanurzyć się w rzece Bożego miłosierdzia. Nie ma rzeczy pilniejszej niż nawrócenie. Świat oczywiście wmawia nam, że jest odwrotnie. Że najważniejsze dziś jest zatrzymanie pandemii koronawirusa, a potem zajmiemy się innymi sprawami. A co jeśli nie będzie żadnego „potem”? Prawdziwym złem, które niszczy świat, jest grzech, trwanie w nim, lekceważenie go, przyzwyczajenie się do niego. Grzech bywa bardziej zaraźliwy i szkodliwy niż wirusy. Co gorsza, dostaje dziś potężne wsparcie medialne, przemysł rozrywkowy uczynił go swoim kołem zamachowym, ma przebogatych sponsorów, jest wpisany w programy partii politycznych, nawet w szkołach dzieciom i młodzieży ukazywany jest jako coś atrakcyjnego. Świat potrzebuje pilnie zanurzenia w Jordanie i wyznania swoich grzechów. Czy jednak głos Jana Chrzciciela się przebije? Nawet w Kościele bywa zagłuszany. Troska o zdrowie brzmi wszak poważniej niż troska o wieczne zbawienie.
3. „Idzie mocniejszy ode mnie” – mówi św. Jan. On tylko zapowiada nadejście Słowa, które stanie się ciałem. Kościół słabnie na naszych oczach, staje się uboższy, skromniejszy. Najważniejsze jest to, aby pozostał czytelnym głosem, że „idzie mocniejszy”. Znakiem prawdziwego proroka jest pokora wobec Boga, świadomość przemawiania w imię „mocniejszego”. Prorocy chłostali nieraz ludzi słowem, ale padali na kolana przed Najwyższym. Wiedzieli, że tylko On może ostatecznie pokonać zło i przywrócić sprawiedliwość. Pokora Jana Chrzciciela powinna dawać do myślenia. Pokora jest istotnym kryterium pomagającym odróżnić proroków prawdziwych od tych fałszywych.
play
stop
00:00 00:00
1
OCEŃ TEN ARTYKUŁ
1 2 3 4 5",KS. TOMASZ JAKLEWICZ,DODANE 06.12.2020 00:00,,,https://www.gosc.pl/doc/6635386.Najpilniejsza-sprawa
Samopoczucie nakazowe,"Myśl wyrachowana: Im mniej bojaźni Bożej, tym więcej stracha.
Można przegrać proces i nie stracić dobrego samopoczucia – oburzyła się na nas Katarzyna Wiśniewska z wyżyn „Gazety Wyborczej”. Ale dlaczego, pani redaktor? Przecież sąd nie skazał nas na złe samopoczucie! Wie pani, to jest tak – gdy człowiek zrobi coś złego, to go w środku coś okropnie męczy, nawet gdy najwyższe trybunały powiedzą, że nic złego nie zrobił. I choćby mu przyznano złote łóżko, i tak będzie na nim źle spał. Natomiast gdy człowiek zarzucanego mu zła nie popełnił, to nawet gdy go oplują i obrzucą błotem, on śpi dobrze choćby na więziennej pryczy. Bardzo mi przykro, że nie jest mi przykro. Tak to już jakoś jest, że sumienie wcale nie musi wyrzucać właścicielowi tego, co mu inni nawrzucają. Ja wiem, to musi być bolesne dla pani szefów, że mimo zdobycia w takim trudzie certyfikatu na bycie autorytetem, nie stali się niczyim sumieniem. Żadnym – ani świata, ani narodu, ani nawet detalicznym.

Nie są architektami postchrześcijańskiego ładu – są po prostu ludźmi lewicy i nikim więcej. To prawda, że potrafią być zabójczo skuteczni, o czym przekonaliśmy się rok temu przy sprawie „Agaty” z Lublina. Wtedy to, po kampanii kłamstw udało się im doprowadzić do zabicia dziecka „zgwałconej” czternastolatki, ale czy to aż tak wielki sukces? Przecież to maleństwo nikomu nie zagrażało. Chociaż… Bo gdyby to dziecko jednak się urodziło, jego piękne oczka byłyby dziś dla abortofilów oskarżeniem dużo większym niż najbardziej cięte riposty polemistów. A tak nie ma problemu. Maluszka nie widział nikt prócz abortera i może pani, która wyrzuca odpadki. Czy wy naprawdę wyobrażacie sobie, że pohukiwaniami zdołacie zagłuszyć głos sumień? Czy naprawdę myślicie, że sąd może nakazać komuś zmianę przekonań? Dysponujecie tylko strachem swoich przeciwników.

To potężna broń, ale skuteczna jedynie wobec wasali Wielkiego Cykora. Nie ma ich tak wielu, jak się wam wydaje.Zastanawiało mnie, dlaczego taka histeria wybucha, gdy ktoś porównuje aborcję do zagłady Żydów. Nawet na Jana Pawła II się rzucili, gdy zabijanie dzieci nienarodzonych nazwał holokaustem. Teraz już wiem, skąd ta agresja: bo to wyjątkowo celne porównanie. Pokazuje rozmiar i istotę zła, które się dzieje. Analogia jest bezpośrednia: kiedyś wolno było zgodnie z prawem mordować Żydów, teraz wolno najmniejsze dzieci. Żydom odebrano prawa człowieka ze względu na pochodzenie, ludziom w fazie prenatalnej odebrano prawa człowieka ze względu na miejsce ich zamieszkania w łonach matek. Skoro ludzie niedawno tak straszliwie wypaczyli prawo, skąd pewność, że dziś go wypaczyć nie mogą? Gdybym u szczytu władzy nazistów w Niemczech powiedział, że coś tu jest nie w porządku z prawem, zlinczowaliby mnie sami przeciętni obywatele. Mowa nienawiści, meine Damen und Herren. Bardzo sprytny pomysł z tą „mową nienawiści”. Gdy ktoś użyje argumentu, z którym dyskutować się nie da, wystarczy zarzucić mu nienawiść. I po problemie, bo z argumentem trzeba dyskutować, zaś z mową nienawiści nie trzeba. Wystarczy zgłosić doniesienie o popełnieniu przestępstwa.
1 2
OCEŃ TEN ARTYKUŁ
1 2 3 4 5",FRANCISZEK KUCHARCZAK,DODANE 19.10.2009 12:18,GN 42/2009,,https://www.gosc.pl/doc/795932.Samopoczucie-nakazowe
Papież: Potrzebna jest swoista nowa rewolucja kopernikańska,"Papież Franciszek zaapelował w poniedziałek o zapewnienie sprawiedliwej dystrybucji szczepionek przeciw koronawirusowi - nie według kryteriów ekonomicznych, lecz przy uwzględnieniu potrzeb wszystkich. W kwestii zdrowia nie może rządzić ""logika zysku"" - mówił.
Ponawiam swój apel o to, aby każdy człowiek miał zapewnioną opiekę i pomoc, której potrzebuje - powiedział papież podczas audiencji w Watykanie dla ambasadorów akredytowanych przy Stolicy Apostolskiej.
Wyraził ubolewanie z powodu szerzącego się ""kryzysu polityki"", także w krajach o długich tradycjach demokratycznych. Stwierdził też, że pandemia pogłębiła ""katastrofę edukacyjną"" na świecie.
Odnosząc się do kryzysu sanitarnego, oświadczył: ""Niezbędne jest to, aby ci, którzy sprawują odpowiedzialność polityczną i rządową, zaangażowali się na rzecz powszechnego dostępu do podstawowej opieki medycznej"".
Franciszek wskazał na konieczność stworzenia lokalnych punktów medycznych i placówek odpowiadających realnym potrzebom ludności oraz zapewnienia dostępu do kuracji i lekarstw. Na tym polu nie może rządzić ""logika zysku"" - dodał.
""Niezbędne jest też, aby znaczny postęp medyczny i naukowy osiągnięte z biegiem lat, które pozwoliły stworzyć w tak krótkim czasie skuteczne szczepionki przeciwko koronawirusowi, służyły całej ludzkości"" - mówił papież.
""Wzywam dlatego wszystkie państwa, by aktywnie wniosły wkład w międzynarodowe inicjatywy mające na celu sprawiedliwą dystrybucję szczepionek, nie według kryteriów czysto ekonomicznych, ale przy uwzględnieniu potrzeb wszystkich"" - dodał Franciszek.
Zastrzegł zarazem, że konieczne jest odpowiedzialne zachowanie każdej osoby w celu zahamowania koronawirusa.
Ostrzegł, że w obliczu tak ""podstępnego i nieprzewidywalnego wroga jak COVID-19 fatalne byłoby pokładanie ufności tylko w szczepionce, jakby było to panaceum, które zwalnia ze stałego zaangażowania każdej jednostki na rzecz dobra swojego i innych"".
Zdaniem papieża pandemia ukazała oblicze ""świata chorego, nie tylko z powodu wirusa, ale także jeśli chodzi o środowisko naturalne, procesy ekonomiczne i polityczne, a jeszcze bardziej relacje międzyludzkie"".
""Nie tylko człowiek jest chory, ale także nasza Ziemia. Pandemia pokazała nam jeszcze raz, jaka jest krucha i jak potrzebuje troski"" - dodał.
Zwrócił uwagę na to, że wprowadzenie przez wiele rządów restrykcyjnych kroków w ramach walki z koronawirusem miało negatywne konsekwencje dla działalności gospodarczej, życia rodzin, rynku pracy i całych społeczeństw. W opinii papieża obecny kryzys musi być okazją do przemyślenia relacji między osobą a ekonomią.
""Potrzebna jest swoista nowa rewolucja kopernikańska, która odda ekonomię na służbę człowieka, a nie odwrotnie"" - wskazał.
Za ważną inicjatywę Franciszek uznał zaangażowanie Unii Europejskiej i jej państw członkowskich, które - jak zaznaczył - ""mimo trudności potrafiły pokazać, że można pracować, osiągając satysfakcjonujące kompromisy z korzyścią dla wszystkich obywateli"".
Mówiąc o unijnym projekcie pomocy, papież ocenił: ""Suma zaproponowana w planie Next Generation EU stanowi znaczący przykład tego, jak współpraca i dzielenie się zasobami w duchu solidarności są nie tylko celami pożądanymi, ale realnie osiągalnymi"".
Odnotował także, że kryzys sanitarny na świecie pogorszył sytuację migrantów, których liczba jeszcze bardziej wzrosła. Jak podkreślił, ich liczba obecnie jest najwyższa od drugiej wojny światowej.
Franciszek wskazał na zjawisko głębokiego ""kryzysu polityki"", który jego zdaniem ogarnia wiele społeczeństw prowadząc do coraz silniejszych kontrastów oraz niezdolności do rozwiązywania problemów. ""Tendencja ta - jak dodał - szerzy się coraz bardziej także w krajach o długiej tradycji demokratycznej"".
Utrzymanie demokracji papież wskazał jako wyzwanie obecnego momentu historycznego i dodał, że wymaga to dialogu w duchu szacunku z udziałem wszystkich części składowych społeczeństwa. Zaapelował o poszanowanie zasad państwa prawa.
Franciszek wyznał również: ""Jakże chciałbym, aby 2021 był rokiem, w którym zakończony zostanie wreszcie konflikt syryjski, rozpoczęty 10 lat temu"".
Jako ""wielką plagę naszych czasów"" wymienił terroryzm, zaznaczając, że w ciągu 20 ostatnich lat od zamachów z 11 września 2001 roku w USA liczba ataków na świecie zwiększyła się.
Zdaniem Franciszka nie można pozostać biernym wobec zjawiska ""katastrofy edukacyjnej"", jaką pogłębiła pandemia.
Zwrócił następnie uwagę, że ukazała ona też to, jak ważna w sytuacji izolacji jest rodzina. Przywołał słowa św. Jana Pawła II o tym, że rodzina oferuje ""model życia oparty na wartościach prawdy, wolności, sprawiedliwości i miłości"". Papież przypomniał również, że w minionym roku obchodzono setną rocznicę urodzin polskiego papieża.
Franciszek zaapelował do władz i społeczeństwa o wspieranie ofiar przemocy w rodzinie.
W przemówieniu do ambasadorów podkreślił, że pragnie wznowić podróże apostolskie, zaczynając od wizyty w Iraku w marcu.
1",,DODANE 08.02.2021 12:06,PAP,"TAGI:
dyplomacja epidemia kościół pap papież szczepienia watykan zdrowie",https://www.gosc.pl/doc/6723418.Papiez-Potrzebna-jest-swoista-nowa-rewolucja-kopernikanska
"Nie dajcie sobie znieczulić duszy, ale dążcie do pięknej miłości","Homilia Ojca Świętego podczas Mszy św. posłania. Światowy Dzień Młodzieży, Kraków, Campus Misericordiae, 31 lipca 2016 r.
Drodzy młodzi, przybyliście do Krakowa na spotkanie z Jezusem. A Ewangelia mówi nam dziś właśnie o spotkaniu między Jezusem a pewnym człowiekiem, Zacheuszem, w Jerychu (Łk 19, 1-10). Jezus nie ogranicza się tam tylko do głoszenia nauki, czy pozdrawiania kogoś, ale – jak mówi Ewangelista – chce przejeść przez miasto (por. w. 1). Innymi słowy, Jezus pragnie przybliżyć się do życia każdego człowieka, przebyć do końca naszą drogę, aby Jego życie i nasze życie spotkały się naprawdę.
W ten sposób dochodzi do najbardziej zaskakującego spotkania, właśnie tego z Zacheuszem, zwierzchnikiem „celników”, czyli poborców podatkowych. Zacheusz był więc zamożnym współpracownikiem znienawidzonych okupantów rzymskich; był wyzyskiwaczem swojego narodu, kimś, kto z powodu swej złej reputacji nie mógł nawet zbliżyć się do Mistrza. Ale spotkanie z Jezusem zmienia jego życie, jak to było i może być codziennie w przypadku każdego z nas. Zacheusz jednak musiał zmierzyć się z pewnymi przeszkodami, aby spotkać Jezusa: co najmniej trzema. Także i nam mogą one coś powiedzieć.
Pierwszą z nich jest niska postura: Zacheusz nie mógł zobaczyć Mistrza, ponieważ był niski. Także i dzisiaj może nam grozić, że będziemy stali z daleka od Jezusa, bo wydaje się nam, że nie dorastamy, bo mamy niską opinię o sobie. Jest to wielka pokusa, która dotyczy nie tylko samooceny, ale dotyka również wiary. Wiara mówi nam bowiem, że jesteśmy „dziećmi Bożymi: i rzeczywiście nimi jesteśmy” (1J 3, 1): zostaliśmy stworzeni na Jego obraz; Jezus nasze człowieczeństwo uczynił swoim a Jego serce nigdy nie oddzieli się od nas; Duch Święty chce w nas mieszkać; jesteśmy powołani do wiecznej radości z Bogiem! To jest nasza „postura”, to jest nasza duchowa tożsamość: jesteśmy umiłowanymi dziećmi Bożymi – zawsze nimi jesteśmy. Rozumiecie zatem, że brak akceptowania samych siebie, życie w niezadowoleniu i myślenie w sposób negatywny oznacza brak uznania naszej najprawdziwszej tożsamości: to jakby odwrócić się w inną stronę, kiedy Bóg chce, by na mnie spoczęło Jego spojrzenie, i to jakby chcieć zgasić marzenie, jakie Bóg żywi wobec mnie. Bóg nas miłuje takimi, jakimi jesteśmy, i żaden grzech, wada czy błąd nie sprawi, by zmienił swoje zdanie. Dla Jezusa – pokazuje to Ewangelia – nikt nie jest gorszy i daleki, nie ma człowieka bez znaczenia, ale wszyscy jesteśmy umiłowani i ważni: ty jesteś ważny! A Bóg liczy na ciebie z powodu tego, kim jesteś, a nie z powodu tego, co masz: w Jego oczach nic nie znaczy, jak jesteś ubrany, czy jakiego używasz telefonu komórkowego; dla Niego nie jest ważne, czy podążasz za modą – liczysz się ty. W Jego oczach jesteś wartościowy, a twoja wartość jest bezcenna.
Kiedy w życiu zdarza nam się, że mierzymy nisko zamiast wysoko, może nam pomóc ta wspaniała prawda: Bóg jest wierny w miłości względem nas, a nawet nieustępliwy. Pomoże nam myśl, że kocha nas bardziej, niż my kochamy samych siebie, że wierzy w nas bardziej, niż my wierzymy w siebie, że zawsze nam „kibicuje” jako najbardziej niezłomny z fanów. Zawsze czeka na nas z nadzieją, nawet gdy zamykamy się w naszych smutkach, ciągle rozpamiętując doznane krzywdy i przeszłość. Ale przywiązywanie się do smutku nie jest godne naszej postury duchowej! Jest to w rzeczywistości jakiś wirus, który zaraża i blokuje wszystko, który zamyka wszelkie drzwi, który uniemożliwia rozpoczęcie życia na nowo, ponowny start. Bóg jest jednak nieustępliwy w nadziei: zawsze wierzy, że możemy się podnieść i nie poddaje się, widząc nas przygaszonych i bez radości. Jesteśmy bowiem zawsze Jego umiłowanymi dziećmi. Pamiętajmy o tym na początku każdego dnia. Warto, abyśmy co rana mówili w modlitwie: „Panie, dziękuję Ci, że mnie kochasz; spraw bym zakochał się w moim życiu!”. Nie w moich wadach, które muszą być poprawione, ale w życiu, które jest wielkim darem: jest ono czasem, aby kochać i być kochanym.
Zacheusz miał drugą przeszkodę na drodze do spotkania z Jezusem: paraliżujący wstyd. Możemy sobie wyobrazić, co się wydarzyło w sercu Zacheusza, zanim wszedł na sykomorę – musiał stoczyć poważną walkę wewnętrzną: z jednej strony dobra ciekawość, by poznać Jezusa; a z drugiej ryzyko strasznej niezręczności. Zacheusz był osobą publiczną; wiedział, że próbując wspiąć się na drzewo, on, przywódca, człowiek władzy, stanie się śmiesznym w oczach wszystkich. Niemniej przezwyciężył wstyd, ponieważ silniejsza była ciekawość Jezusa. Doświadczyliście, co się dzieje, kiedy jakiś człowiek staje się na tyle atrakcyjny, by się w nim zakochać: może się wtedy zdarzyć, że chętnie robi się coś, czego byśmy nigdy w życiu nie zrobili. Coś podobnego zdarzyło się w sercu Zacheusza, kiedy odczuł, że Jezus jest dla niego tak ważny, że zrobiłby dla Niego wszystko, ponieważ tylko On mógł go wyciągnąć z ruchomych piasków grzechu i niezadowolenia. I tak pokonał paraliżujący wstyd. Jak mówi Ewangelia Zacheusz – „pobiegł naprzód”, „wspiął się”, a potem, kiedy wezwał go Jezus, „zszedł z pośpiechem” (ww. 4.6.). Zaryzykował i zaangażował się. Również dla nas jest to tajemnica radości: nie gasić pięknej ciekawości, ale zaangażować się, aby życie nie było zamknięte w szufladzie. Przed Jezusem nie można siedzieć, czekając z założonymi rękami; Temu, który daje nam życie, nie można odpowiedzieć jakąś myślą lub zwykłym „SMS-em”!
Drodzy młodzi, nie wstydźcie się zanieść Mu wszystkiego, a zwłaszcza słabości, trudów i grzechów w spowiedzi: On potrafi was zaskoczyć swoim przebaczeniem i pokojem. Nie bójcie się powiedzieć Mu „tak” z całym entuzjazmem serca, odpowiedzieć Mu wielkodusznie, pójść za Nim! Nie dajcie sobie znieczulić duszy, ale dążcie do pięknej miłości, która wymaga również wyrzeczenia i mocnego „nie” dopingowi sukcesu za wszelką cenę i narkotykowi myślenia tylko o sobie i swojej wygodzie.
Po niskiej posturze i paraliżującym wstydzie, jest też trzecia przeszkoda, której Zacheusz musiał stawić czoło, ale już nie w sobie, lecz wokół siebie. To szemrzący tłum, który najpierw go blokował, a później krytykował: Jezus nie powinien wchodzić do jego domu, do domu grzesznika! Jakże trudno jest naprawdę przyjąć Jezusa, jak trudno zaakceptować „Boga bogatego w miłosierdzie” (Ef 2, 4). Mogą wam stawiać przeszkody, starając się, byście uwierzyli, że Bóg jest daleki, surowy i niezbyt czuły, dobry dla dobrych a zły wobec złych. Tymczasem nasz Ojciec „sprawia, że słońce Jego wschodzi nad złymi i nad dobrymi” (Mt 5, 45) i zachęca nas do prawdziwej odwagi: byśmy byli silniejsi niż zło, kochając wszystkich, nawet naszych nieprzyjaciół. Mogą się z was śmiać, bo wierzycie w łagodną i pokorną moc miłosierdzia. Nie bójcie się, ale pomyślcie o słowach tych dni: „Błogosławieni miłosierni, albowiem oni miłosierdzia dostąpią” (Mt 5, 7). Mogą was osądzać, że jesteście marzycielami, bo wierzycie w nową ludzkość, która nie godzi się na nienawiść między narodami, nie postrzega granic krajów jako przeszkody i zachowuje swoje tradycje bez egoizmu i resentymentów. Nie zniechęcajcie się: z waszym uśmiechem i otwartymi ramionami głosicie nadzieję i jesteście błogosławieństwem dla jednej rodziny ludzkiej, którą tutaj tak dobrze reprezentujecie!
Tego dnia tłum osądził Zacheusza, spojrzał na niego z góry; Jezus przeciwnie, dokonał czegoś odwrotnego: spojrzał w górę na niego (w. 5). Spojrzenie Jezusa wykracza poza wady i widzi osobę; nie zatrzymuje się na złu z przeszłości, ale przewiduje dobro w przyszłości; nie godzi się na zamknięcia, ale poszukuje drogi jedności i komunii; pośród wszystkich, nie zatrzymuje się na pozorach, ale patrzy na serce. Z tym spojrzeniem Jezusa możecie sprawiać rozwój innej ludzkości, nie czekając na oklaski, ale poszukując dobra dla niego samego, ciesząc się, że zachowaliście czyste serce i pokojowo walczycie o uczciwość i sprawiedliwość. Nie zatrzymujcie się na powierzchni rzeczy i nie ufajcie światowym liturgiom pozorów, „makijaży” duszy, aby wydawać się lepszymi. Natomiast dobrze zainstalujcie połączenie bardziej stabilne, serce, które niestrudzenie widzi i przekazuje dobro. I tę radość, którą darmo otrzymaliście od Boga, darmo dawajcie (por. Mt 10, 8), bo wielu na nią czeka!
Posłuchajmy wreszcie słów Jezusa do Zacheusza, które zdają się być wypowiedziane właśnie do nas dzisiaj: „Zejdź prędko, albowiem dziś muszę się zatrzymać w twoim domu” (w. 5). Jezus kieruje dziś do ciebie to samo zaproszenie: „Dziś muszę się zatrzymać w twoim domu”. Moglibyśmy powiedzieć, że Światowy Dzień Młodzieży, rozpoczyna się dziś i trwać będzie jutro, w domu, bo od teraz to tam Jezus chce ciebie spotykać. Pan nie chce zostać tylko w tym pięknym mieście albo w miłych wspomnieniach, ale chce przyjść do twego domu, być obecnym w twoim codziennym życiu: w nauce, studiach i pierwszych latach pracy, przyjaźniach i uczuciach, planach i marzeniach. Jakże się to Jemu podoba, aby to wszystko było Mu zaniesione w modlitwie! Jakże bardzo ufa, że pośród wszystkich codziennych kontaktów i czatów na pierwszym miejscu będzie złota nić modlitwy! Jakże bardzo pragnie, aby Jego Słowo przemawiało do każdego twego dnia, aby Jego Ewangelia stała się twoją i była twoim „nawigatorem” na drogach życia.
Jezus, prosząc, by mógł przyjść do twego domu, jak to uczynił w przypadku Zacheusza, wzywa ciebie po imieniu. Twoje imię jest Mu drogie. Imię Zacheusza w języku owego czasu przywołało pamięć Boga. Zaufajcie pamięci Boga. Jego pamięć nie jest „twardym dyskiem”, który rejestruje i zapisuje wszystkie nasze dane, ale czułym współczującym sercem, które cieszy się trwale usuwając wszelkie nasze ślady zła. Spróbujmy teraz także i my naśladować wierną pamięć Boga i strzec dobra, które otrzymaliśmy w tych dniach. W milczeniu wspominajmy to spotkanie, podtrzymujmy pamięć obecności Boga i Jego Słowa, rozbudzajmy w sobie głos Jezusa, który wzywa nas po imieniu. W ten sposób pomódlmy się w milczeniu, wspominając, dziękując Panu, który tutaj zechciał się z nami spotkać.
1",,DODANE 31.07.2016 10:41,BP Stolicy Apostolskiej,"TAGI:
kościół papież śdm2016",https://www.gosc.pl/doc/3346002.Nie-dajcie-sobie-znieczulic-duszy-ale-dazcie-do-pieknej-milosci
Subiektywny przegląd wydarzeń tygodnia,"Wydanie #29. Zapraszam do lektury: Wojciech Teister
Kolejne Boże Narodzenia za nami, rozpoczęliśmy nowy rok. Wielu z nas chyba odetchnęło z ulgą, że zwariowany 2020 już za nami. Warto jednak spróbować spojrzeć na ten niezwykły i zwariowany okres z dystansu i spróbować znaleźć w nim chwile, za które możemy być wdzięczni. Z pewnością każdy z nas coś takiego znajdzie, pomimo mnóstwa trudnych i przygnębiających wydarzeń. Zachęca do tego także papież, choć przyznaje, że dziękowanie za ten rok mogłoby wydawać się wymuszone.
Aby przeczytać ten tekst w całości, trzeba założyć konto w naszym serwisie. Możesz też otrzymywać w każdą niedzielę Subiektywny przegląd tygodnia na swoją skrzynkę mailową, jeśli zamówisz ""Subiektywny newsletter"".
DOSTĘPNE JEST 13% TREŚCI. CHCESZ WIĘCEJ?


1",,DODANE 03.01.2021 18:00,,,https://www.gosc.pl/doc/6662338.Subiektywny-przeglad-wydarzen-tygodnia
Zakup małżeński,"Myśl wyrachowana: Dla kogo kurs prawa jazdy jest ważniejszy niż kurs przedmałżeński, przejedzie się i autem, i na małżeństwie.
Jak podała „Gazeta Wyborcza”, w ubiegłym roku prawie co druga para w Polsce zawarła tylko ślub cywilny. W Warszawie podobno zrobiło to aż 70 procent par. A dlaczego nie w kościele? Zapytane osoby odpowiadały, że w urzędzie jest szybciej, taniej, kursów przedmałżeńskich nie ma, białej sukni nie trzeba, wielkiego wesela nie musi być, a nade wszystko łatwiej się rozwieść.
Patrzcie, jakie mamy biedne społeczeństwo, że ludzie muszą oszczędzać na ślubach. Są biedniejsi niż chłopi pańszczyźniani, bo nawet ci z okazji ślubu zdobywali się na paradne stroje i największą w swoim życiu imprezę. Ale pewnie dlatego, że to była z reguły tylko jedna impreza. Teraz jak taki cywilny żonkoś wykosztuje się na ślub, to nie wiadomo, czy zdąży uzbierać do następnego.
Ale bądźmy poważni. Nie w finansach problem. Ludzie nie takie pieniądze wydają na byle zachcianki. Tu w istocie chodzi o pozyskanie taniego człowieka. Bo ślub kościelny jest rzeczywiście drogi, ale nie z powodu pieniędzy. Jego ceną jest zobowiązanie do ponoszenia kosztów życia, a nie tylko użycia. Miłość ślubowana w kościele nie oznacza seksu, tylko wolę czynienia dobra poślubionej osobie. Kłopot w tym, że dobrem dla małżonka nie zawsze jest to, na co człowiek ma ochotę. Wierność ślubowana w kościele nie oznacza zobowiązania męża, żeby w czasie rozłąki korzystał tylko z usług renomowanych agencji towarzyskich. Nie oznacza też, że żona może mieć „kogoś”, byle z aktualnymi badaniami na obecność wirusa HIV. Wierność zaczyna się w myślach i już w myślach zaczyna się zdrada.
Uczciwość małżeńska ślubowana w kościele nie znaczy, że żona ma prawo znać stan wyłącznie bieżącego konta męża, ale że małżonkowie się nie okłamują. To są prawdziwe koszty, a nie tam jakieś suknie i wesela. A gwoździem do trumny katolickich ślubów są słowa „oraz że cię nie opuszczę aż do śmierci”. Tego zdania wielu boi się jak lewica lustracji. Dlatego dają nogę na widok prawdziwych kosztów życia. Wieją przed sytuacjami, gdy przestaje być „fajnie”. Przed konfliktami, przed chorobami, problemami z dziećmi. Nie zamierzają niczego znosić, niczego przetrzymać. Według nich wszelkie ludzkie zobowiązania muszą być jak buty – muszą się zawsze dać rozwiązać.
Gdyby zawierający śluby cywilne, zapytani: „dlaczego nie w kościele”, odpowiadali: „bo nie jestem katolikiem”, to w porządku. Ale nie. Oni o kosztach, o braku czasu, że świadkowie by się musieli wyspowiadać, bla, bla, bla. Skoro zatem ktoś, kto uważa się za katolika, zawiera tylko ślub cywilny, bo „łatwiej się rozwieść”, dowodzi tym, że małżonka traktuje jak zakup. Jak sprzęt, który można wyrzucić, gdy się zepsuje, i sprawić sobie nowy.
Jan Paweł II powiedział kiedyś, że wartość to jest to, co kosztuje. Małżeństwo katolickie ma wysoką cenę. Ale czy człowiek – i to jeszcze ponoć kochany – na nią nie zasługuje?
1 2
OCEŃ TEN ARTYKUŁ
1 2 3 4 5",FRANCISZEK KUCHARCZAK,DODANE 21.01.2008 12:37,GN 03/2008,,https://www.gosc.pl/doc/795753.Zakup-malzenski
Celibat w oczy kole,"Myśl wyrachowana: Kto pojmuje żonę lub męża, rzadko pojmuje celibat.
Ktoś rozpuścił wieści, że na synodzie w Rzymie mówi się o zniesieniu celibatu duchownych. – Na razie o tym tylko się dyskutuje, ale gdy zaczyna się dyskusja, zmiany na pewno przyjdą – powiedziała błyskotliwie dziennikarka w telewizji.

Prawda. Często tak jest, bo gdy w Holandii czy Szwecji zaczną dyskutować o małżeństwach ludzi z kozami, to z pewnością za parę lat będą tam mieli sklepy z modą ślubną dla trzody chlewnej.
W Kościele jednak jest inaczej. W XV wieku „dyskutowało się” o wyższości soboru nad biskupem Rzymu. A jednak z tej dyskusji nic nie wyszło i zamiast zmniejszenia władzy papieża, doszło do czegoś przeciwnego. I chwała Bogu, bo doświadczenia innych Kościołów chrześcijańskich pokazują, jak zgubna byłaby dla katolicyzmu taka „demokracja”. Ich doświadczenia również wskazują na to, że małżeństwa duchownych niczego nie poprawiają. Nawet przeciwnie. Prawosławni znacznie wyżej cenią żyjących w celibacie zakonników, niż popów z popichami na karku. Protestanci zaś nie mają czego bardziej cenić, bo nie mają wyboru.

Krytycy celibatu zazwyczaj jednym tchem piętnują bogactwo księży. No to niech sobie uświadomią, że po zniesieniu celibatu nie wystarczyłaby złotówka rzucona łaskawie raz w tygodniu na tacę. A każdą plebanię trzeba by rozbudować. To jednak najmniej istotna sprawa. „Wielu kapłanów odczuwa boleśnie brak życia z kobietą” – napisała mi pewna czytelniczka. Zapewne. Podobnie jak wielu żonatych mężczyzn boleśnie odczuwa brak życia bez kobiety.

Tak to jest, że żaden człowiek nie może mieć wszystkiego. Dlatego ludzie wzajemnie zazdroszczą sobie zajmowanej pozycji, stanu, talentu – wszystko w myśl hasła „tam jest dobrze, gdzie nas nie ma”. Gdy Pan Jezus mówił o tych, co „dla królestwa niebieskiego zostali bezżenni”, zakończył wymownym: „Kto może pojąć, niech pojmuje”. Najwyraźniej nie każdy może, bo nie każdy ma dar celibatu. Często ma za to inny – bycia w małżeństwie. To też nie jest łatwe. A bywają małżeństwa, które z przyczyn zdrowotnych jednej ze stron muszą pozostawać w praktycznym celibacie całymi latami, jeśli nie do końca życia. Tylko kto powiedział, że w życiu musi być łatwo? Każde zobowiązanie do wierności kosztuje, ale ten koszt – gdy człowiek chce być wierny – pokrywa Bóg.

Ponieważ wielu nie dotrzymuje wierności własnym zobowiązaniom, kłuje ich w oczy cudza wierność. Z lubością więc wynajdują przykłady odstępstw od celibatu. Celibat jest znakiem sprzeciwu zwłaszcza dziś, gdy lansuje się tezę, że wszystko się człowiekowi należy, wszystko mu wolno, a ofiarę można ponieść jedynie na noszach. Komu się wydaje, że Kościół pójdzie za światem, będzie zawiedziony. Nie może być inaczej, bo Kościołem kieruje Duch Święty, a On ma jakby inny pogląd na rzeczywistość. Cokolwiek więc w przyszłości Kościół postanowi, nie będzie to ukłon w stronę ludzkiego egoizmu.
Kto więc, zamiast zmieniać siebie, wygląda zmian w Kościele, niech się lepiej zajmie, na przykład, majsterkowaniem. To też daje dużo satysfakcji, a znacznie mniej powodów do rozczarowań.
1 2
OCEŃ TEN ARTYKUŁ
1 2 3 4 5",FRANCISZEK KUCHARCZAK FRANKU@GOSCNIEDZIELNY.PL,DODANE 25.10.2005 15:45,GN 43/2005,,https://www.gosc.pl/doc/795522.Celibat-w-oczy-kole
,"W związku z zagrożeniem epidemią koronawirusa abp Stanisław Gądecki zachęcił wiernych do wzmożonej ostrożności przypominając o możliwości przyjmowania na ten czas Komunii Świętej duchowej lub na rękę.
Gość Niedzielny 11/2020
GOŚĆ NIEDZIELNY
  Pamiętaj! To wydanie jest dostępne również w wersji elektronicznej e.gosc.pl
  Apeluję o spokój, państwo działa! [rozmowa z ministrem zdrowia Łukaszem Szumowskim]
„Sytuacja jest dla wszystkich nowa i stresująca, ale warto, abyśmy wykazali się spokojem. Pamiętajmy o tym, że służby państwa działają” - uspokaja minister Szumowski. Przestrzega żeby ograniczyć rozprzestrzenianie się wirusa, wszyscy muszą przestrzegać procedur i nie snuć domysłów, a swoją wiedzę opierać się na wiedzy eksperckiej. „Moją rolą jest zabezpieczyć obywateli przed możliwymi skutkami rozprzestrzeniania się koronawirusa. I z tej roli muszę się wywiązać” dodaje.
  Czekając na beatyfikację [Andrzej Grajewski]
W katowickiej katedrze 17 października br. odbędzie się beatyfikacja sługi Bożego ks. Jana Machy. Będzie to ważne wydarzenie nie tylko w historii diecezji katowickiej, ale także Kościoła w Polsce. Jednak postać księdza nadal jest jednak poza Górnym Śląskiem mało znana. Andrzej Grajewski zachęca do poznania losów sługi Bożego i do odczytania na nowo jego wyborów życiowych. „Przyszły błogosławiony skłania nas do rozejrzenia się wokół siebie, dostrzeżenia czyjejś samotności, wyciągnięcia ręki do potrzebującego, odwagi w sprawach cywilnych, gdy jest się w mniejszości”.
  Młodość w objęciach smartfona [Agnieszka Huf]
W grudniu 2019 roku Fundacja „Dbam o Mój Z@sięg” i Uniwersytet Gdański przedstawiły raport z badania „Młodzi cyfrowi”, w którym na pytania o stosunek do nowych technologii odpowiedziało ponad 50 tys. uczniów w wieku 12–19 lat. Wyniki nie napawają optymizmem: co dziesiąty badany deklaruje, że korzysta z telefonu prawie cały czas, połowa nastolatków twierdzi, że sięga po swój smartfon w nocy. Prawie 40 proc. badanych spełnia kryteria uzależnienia od telefonu.
1",,DODANE 12.03.2020 12:32,,,https://www.gosc.pl/doc/6211059.W-najnowszym-GN-Kucharczak-o-Komunii-Swietej-na-reke
Badała gołymi rękami,"Wanda Błeńska tak bardzo chciała wyjechać na misje, że myślała naweto tym, by na niby wstąpić do misyjnego zgromadzenia. W końcu pojechała do Afryki jako lekarka. Przeszło czterdzieści lat opiekowała się chorymi na trąd.
W niedzielę doktor Błeńska będzie się modliła gorliwie za cierpiących na tę straszną chorobę. W dniu, w którym Kościół obchodzi Światowy Dzień Trędowatych, będzie prosiła, żeby wszyscy dotknięci trądem zostali wyleczeni. – Chociaż tak naprawdę to ja codziennie o nich myślę – mówi mieszkająca obecnie w Poznaniu sędziwa lekarka.

Kiedy w połowie ubiegłego wieku zaczynała pracę, trąd budził jeszcze powszechne przerażenie – podobne do tego, jakie dziś wywołuje zarażenie wirusem HIV.

– Wytrwałam dzięki wierze – wyznaje 93-letnia dziś Błeńska. – Mój wyjazd do Afryki to było ofiarowanie kawałka życia Panu Bogu.

O misjach marzyła od dziecka. To głównie dlatego poszła na medycynę.

Jednak przed wojną świeckich kobiet nie wysyłano na misje. Szanse na wyjazd miały tylko zakonnice. Błeńska wpadła więc na pomysł, żeby wstąpić do zakonu... fikcyjnie. Zdesperowana poszła do jednej z przełożonych i wyznała szczerze, że wstąpi do nich, a jak już pojedzie na misje – to odejdzie.
Potem wybuchła wojna. Błeńska wstąpiła do Armii Krajowej. Po wojnie wyemigrowała z komunistycznej Polski na Zachód, by studiować w Londynie medycynę tropikalną. W roku 1950 spełniło się jej marzenie – jako lekarka pojechała do Afryki.

Trędowatymi zajęła się przez przypadek. – Biskup w Ugandzie, do którego się udałam jako misjonarka, dostał akurat od rządu propozycję otwarcia leprozorium dla trędowatych i podał moje nazwisko. Zostałam więc postawiona przed faktem – opowiada.
1 2
OCEŃ TEN ARTYKUŁ
1 2 3 4 5",STANISŁAW ZASADA,DODANE 02.03.2005 06:50,GN 05/2005,,https://www.gosc.pl/doc/762827.Badala-golymi-rekami
Gumowy rasizm,"– Zachód uważa, że wie lepiej, jak rozwiązać problemy Afryki. Czy ktoś zapytał o to nas, Afrykanów? Nie! Czujemy się tym mocno urażeni – mówi arcybiskup Lusaki, stolicy Zambii, Telesphore Mpundu w rozmowie z Jarosławem Dudałą i Sylwestrem Strzałkowskim (Radio eM).
Jarosław Dudała, Sylwester Strzałkowski: Benedykt XVI w drodze do Afryki powiedział, że rozdawanie prezerwatyw nie rozwiązuje problemu AIDS w Afryce, a raczej go pogłębia. To stwierdzenie spotkało się na Zachodzie ze sprzeciwem. Jak widzi tę kwestię biskup pochodzący z Afryki?
Abp Telesphore Mpundu: – Nasze stanowisko zawsze było następujące: rozdawanie prezerwatyw nie rozwiązuje problemu. Bo AIDS to problem złożony, zdrowotny, społeczny, a także moralny. Dlaczego ludzie mieliby uważać takie stanowisko Kościoła za bezużyteczne?

Może dlatego, że u podstaw międzynarodowych programów promujących prezerwatywy leży przekonanie, iż Afrykanie nie są zdolni do zachowania seksualnej abstynencji i wierności.
– Dlaczego Afrykanie mieliby być mniej zdolni do samokontroli niż inni ludzie, biali czy żółci? Nie zgadzam się z takim podejściem. To nie jest problem rasy! Problemem jest poczucie wyższości, z jakim świat Zachodu podchodzi do Afryki. Zachód uważa, że wie lepiej, jak rozwiązać problemy Afryki, i że takim rozwiązaniem są prezerwatywy. Czy ktoś zapytał o to nas, Afrykanów? Czy zapytał o to chorych w szpitalach? Czy zapytał o to nasze matki? Nie, oni zostali kompletnie pominięci. To nie jest w porządku. My, Afrykanie, czujemy się tym mocno urażeni. Idźcie i zapytajcie tych z nas, którzy cierpią z powodu HIV! Oni już są zarażeni, a wy chcecie dawać im prezerwatywy? Przecież to żałosne! Uważamy, że nam, Afrykanom, należy się szacunek. Rozwiązanie problemu HIV/AIDS powinno wyjść od nas, a nie pochodzić z zewnątrz – od kogoś, kto ma firmy farmaceutyczne i robi interesy kosztem Afryki.

Pisaliśmy już, że programy profilaktyczne oparte na rozdawaniu prezerwatyw okazały się w Afryce nieskuteczne. Skuteczne były te, które promowały wierność. Czy takie jest też doświadczenie Zambii?
– Najefektywniejszy sposób profilaktyki HIV/AIDS to trzymanie się zasady: nie ma seksu przed i poza monogamicznym małżeństwem. To jest sposób najpewniejszy. Wszystkie inne są skuteczne tylko do pewnego punktu. A my nie chcemy grać w rosyjską ruletkę. Dla Kościoła życie ludzkie jest bardzo cenne, dlatego proponujemy to, co najlepsze. Pierwszym krajem, który zastosował programy profilaktyczne oparte na zasadzie: nie ma seksu przed i poza monogamicznym małżeństwem, była Uganda. Odsetek zakażonych wirusem HIV spadł tam wówczas z 20 do 8 proc. Potem znowu doszła tam do głosu propaganda prezerwatyw i odsetek zakażonych wzrósł do 10–12 proc. W Zambii zakażonych było także około 20 proc. Udało się obniżyć ten odsetek do 15 proc. Ale dziś reklamy prezerwatyw znów można zobaczyć wszędzie. A odsetek zakażonych wzrósł do 18 proc.
1 2 3
OCEŃ TEN ARTYKUŁ
1 2 3 4 5",JAROSŁAW DUDAŁA I SYLWESTER STRZAŁKOWSKI (RADIO EM),DODANE 09.06.2009 14:43,GN 23/2009,,https://www.gosc.pl/doc/803034.Gumowy-rasizm
Wizyta przed Synodem,"Od Jaunde - stolicy Kamerunu Benedykt XVI rozpoczął swoją pierwszą pielgrzymkę do Afryki, w czasie której odwiedzi także Angolę.
W wiosce Akok Maka młodzi rozważali papieskie przesłanie na tegoroczny dzień młodzieży. Jego tematem jest nadzieja. Czternastoletnia dziewczyna trzyma na rękach kilkumiesięczne dziecko. Nie wie, kto jest ojcem. Mówi, że chciałaby mieć chrześcijańską rodzinę. Zapytana, jak ją rozumie, spuszcza głowę i milczy. W Kamerunie rodzina praktycznie nie istnieje. Większość ludzi żyje w związkach poligamicznych, a sakrament małżeństwa mogą przyjąć tylko nieliczni. Chociaż licznie przychodzą do kościoła, nie przyjmują Komunii św. – Oni nie mają przykładu, nie wiedzą, co to jest odpowiedzialność, dlatego przekazanie im wzoru prawdziwej rodziny nie jest łatwe – mówi prowadzący sesję ks. Kazimierz Pazio MIC. Brak miłości, zdrada, brak ślubu, ciężka choroba, niemożność kontynuowania nauki i brak pracy – jednym tchem młodzi wymieniają powody, które sprawiają, że ich życie jest trudne. Choć widzą problemy, trudno im zrozumieć, że ich przyszłość jest w ich rękach. Tradycja jest tu bardzo mocna, a Ewangelia nie wrosła na tyle, by przemienić tutejszą kulturę.

Imię diabła brzmi: nieczystość
Przypominam sobie zdanie jednego z misjonarzy, który stwierdził, że imię diabła w Afryce brzmi: nieczystość. Problem ten wpływa także na życie tutejszego młodego Kościoła. Zupełnie niezrozumiały jest celibat. Ma to swe uwarunkowania w kulturze i wierzeniach Kameruńczyków. – W niektórych regionach uważa się, że mężczyzna, umierając bezpotomnie, nie będzie mógł osiągnąć „szczęścia wiecznego”, nie będzie mógł żyć „po drugiej stronie” w szczęśliwości i w spokoju, będzie błądził w zaświatach. Jego duch nie spocznie na ziemi, bo to jest miejsce dla żyjących, nie przyjmie go też „kraina zmarłych”, bo nie zostawił w „krainie żyjących” potomka – wyjaśnia ks. Ryszard Kusy MIC. Choć niektórzy głęboko wierzą w Boga i żarliwie głoszą Dobrą Nowinę Jezusa Chrystusa, jednocześnie – świadomie lub nie – starają się „zabezpieczyć”, tzn. żeby po śmierci mieć wolny wstęp do „krainy szczęśliwości”.

Problem ten dotyka też kobiet. Brak potomstwa uważany jest w Kamerunie za przekleństwo. Dlatego nawet kandydatki na zakonnice przed wstąpieniem do klasztoru muszą urodzić dziecko. Muszą udowodnić, że nie wybierają życia zakonnego z powodu bezpłodności. Rozwiązłość seksualna sprawia, że Kamerun staje w obliczu dramatycznego problemu AIDS. W szkołach średnich ponad 40 proc. dziewcząt jest zarażonych wirusem HIV. Szkoły są płatne, a rodzice wiedzą, że dziewczyna się utrzyma, znajdując „sponsora”. Prostytucja nieletnich jest chlebem codziennym kameruńskiego społeczeństwa. Zmiana mentalności nie jest łatwa. Młodzi garną się jednak do Kościoła i szukają godniejszego życia.
1 2
OCEŃ TEN ARTYKUŁ
1 2 3 4 5","BEATA ZAJĄCZKOWSKA, DZIENNIKARKA RADIA WATYKAŃSKIEGO KORESPONDENCJA Z KAMERUNU",DODANE 22.03.2009 21:27,GN 12/2009,,https://www.gosc.pl/doc/802966.Wizyta-przed-Synodem
Smak zmierzchu,"Turniej siatkówki plażowej albo koncert, na które wybiorą się tego lata nastolatki, może okazać się… promocją producenta prezerwatyw. Promocją ubraną w wielkie hasła o „edukacji” i zdrowiu.
Chodzi o akcję reklamową, nazywaną szumnie przez organizatorów „Kampanią społeczną »Smakuj życie«”. W jej ramach producent prezerwatyw Abpol Company Spółka z o.o. będzie zachęcać młodzież, skuszoną atrakcyjnymi koncertami, do wypróbowania swoich produktów. Producentowi pomagają w tym dwie agencje reklamowe.

Kondomy w nagrodę
Promocję prezerwatyw i rozwiązłego stylu życia organizatorzy zaplanowali na koncertach bardzo popularnych zespołów, m.in. Pectus, Voo Voo, Hey, Ani Dąbrowskiej czy kabareciarzy z Neo-Nówki. Akcja potrwa do końca sierpnia na Mazurach i nad Bałtykiem. Finałem będzie duży koncert w Operze Leśnej w Sopocie w końcu sierpnia. Na Mazurach będą też turnieje siatkówki plażowej i konkursy, organizowane w ramach tej samej promocji. W konkursach można zdobyć w nagrodę na przykład biżuterię, bokserki męskie z nadrukiem firmy czy 200 zestawów mixu prezerwatyw Rosetex.
Reklama prezerwatyw ukrywa się pod nazwą „kampania społeczna” z powodu patronatu, jaki objęły nad nią Grupa Edukatorów Seksualnych „Ponton” i Fundacja Edukacji Społecznej. – Bardzo wiele ryzykownych kontaktów seksualnych ma miejsce w czasie wakacji. Chcemy więc powiedzieć tego lata młodym ludziom: jeśli macie ochotę to zrobić, to pamiętajcie o ryzyku, które podejmujecie i o możliwości jego zmniejszenia – tłumaczy swoje intencje w rozmowie z „Gościem” Magdalena Ankiersztejn-Bartczak, prezes zarządu Fundacji Edukacji Społecznej. – Nasza fundacja mówi o prezerwatywach młodzieży w szkołach jako o jednej z form zabezpieczania się.

Zawsze jednak dodajemy, żeby młodzi przemyśleli to, co robią, bo nie ma stuprocentowej metody ani antykoncepcyjnej, ani zabezpieczającej przed chorobami przenoszonymi drogą płciową. Nasza fundacja nie promuje tylko i wyłącznie prezerwatyw. Zawsze podkreślamy, że nie jest prawdą, że wszyscy mają kontakty seksualne w wieku 15 czy 16 lat, że ważna jest także wierność i świadome oraz odpowiedzialne podejmowanie tej życiowej decyzji – zastrzega. – Dlaczego więc fundacja wspiera promocję prywatnej firmy, która reklamuje prezerwatywy bez żadnych dodatkowych zastrzeżeń? – pytamy. – Zdaję sobie sprawę, że to przedsięwzięcie jest finansowane ze środków prywatnych. Jednak państwo polskie nie finansuje kampanii edukacyjnych z zakresu seksualności człowieka – mówi prezes Ankiersztejn-Bartczak.

Dyktatura śmietnika
Na stronie internetowej kampanii „Smakuj życie” nie ma już nawet śladu zastrzeżenia, że na świecie jest też młodzież czekająca z seksem do ślubu. Została goła reklama, i to nie tyle prezerwatyw, co rozwiązłości seksualnej. „Trzeba Smakować Życie!!! W pojedynkę. Parami. W zastępie (i w zastępowej). W... grupie z przodu, jak i w tej za nami (żeby nie powiedzieć – z tyłu)” – czytamy w artykule wstępnym na stronie. – „Jest szybki Smak ulicy – cichego zaułka, jest Smak tylnego fotela samochodu, Smak kina albo parku, ale też i wyrafinowany Smak sennego pokoju. (…) Wszystko jest możliwe, bo to co najważniejsze to bezpieczeństwo i ryzyko w jednym!!! (…) SMAKCHUJ ŻYCIE!!!” (pisownia oryginalna). Pracownik agencji reklamowej podpisał ten tekst jako „Wasz Xsiąże Zmierzchu”.
1 2
OCEŃ TEN ARTYKUŁ
1 2 3 4 5",PRZEMYSŁAW KUCHARCZAK,DODANE 29.06.2009 13:35,GN 26/2009,,https://www.gosc.pl/doc/788441.Smak-zmierzchu
Jestem znowu u Ojca,"Duchowość Wschodu nie dała odpowiedzi na moje pytania, co więcej moje życie zaczynało mi się wydawać coraz bardziej bezsensowne.
Gdy przypominam sobie to, co wydarzyło się w moim życiu, to mogę się jedynie domyślać, w jaki sposób szukał mnie Bóg, po ""odciskach palców"", jakie pozostawił. Ale zawsze będą to tylko domysły, podejrzenia, bo tak naprawdę nie wiem, jak to wygląda z Jego perspektywy. A z mojej wygląda to tak:
Przez około 20 lat mojego życia moja wiara była tzw. ""chodzeniem do kościoła"", bo tak ""chodzili"" moi rodzice, dziadkowie. Taką wiarę przejęłam w spadku. Była to tradycja, rytuały ale niestety nie było osobistej relacji z Jezusem. Wtedy w ogóle do głowy by mi nie przyszło, ze można żyć z Jezusem, gdyż Bóg był kimś odległym, groźnym i trzeba było się pilnować, żeby On się przypadkiem nie zdenerwował, gdy zrobię coś źle. Na studiach weszłam w nowe środowisko i zaczęłam poszukiwać swojego miejsca w świecie, pytać o sens życia. Czułam się bardzo zakompleksiona, nieszczęśliwa, nie znajdowałam odpowiedzi na pytania tzw. egzystencjalne: skąd jestem, po co się żyje, czy jest rzeczywiście życie po śmierci. Ot, takie standardowe pytania, jakie zadają sobie młodzi ludzie. Zainteresowałam się feminizmem, a potem krok po kroku doklejały się do tego różne rzeczy w pakiecie: New Age, horoskopy, wróżki, religie wschodu.
To wszystko zaczęło mnie oddalać od Kościoła, po prostu znalazłam sobie nową religię. Zawsze ciągnęło mnie do rzeczy duchowych, a w Kościele katolickim nie mogłam tego odnaleźć, a może też nie spotkałam kogoś mądrego, kto by mi pokazał prawdziwą twarz Kościoła. Niestety dla mnie była to tylko instytucja z niezrozumiałymi przepisami, w której czułam się obco. Jednak duchowość Wschodu nie dała odpowiedzi na moje pytania, co więcej moje życie zaczynało mi się wydawać coraz bardziej bezsensowne, a ja wpadałam w coraz większe grzechy. Nienawidziłam najbliższych mi osób.
Zaczęłam myśleć o tym, że chciałabym po prostu zasnąć i już nigdy się nie obudzić, bo nie potrafiłam sobie poradzić z moim beznadziejnym życiem. Uratowało mnie wtedy chyba tylko to, że zawsze szukałam prawdy i nie przestawałam zadawać sobie pytań o sens życia. I w tych największych ciemnościach, jakieś 4 lata temu, poszłam na pielgrzymkę do jednego z sanktuariów maryjnych. Poprosiłam Maryję o to, ""żebym przejrzała"". No i chyba po tej pielgrzymce zaczął mi się poprawiać ten wzrok duchowy. Zaczęłam ""przypadkowo"" trafiać na odpowiednie osoby, świadectwa, książki, konferencje. Wymienię tu tylko kilka z tych zdarzeń, które moim zdaniem miały największy wpływ na moje nawrócenie. Wpadła mi w ręce książka o Duchu Świętym, na którego wcześniej w moim życiu nie zwracałam uwagi, bo był On dla mnie tą ""trudną częścią"" Trójcy Świętej. Pod wpływem tej książki, już całkowicie zrezygnowana sobą i swoim bezsensownym życiem, oddałam to moje życie Duchowi Świętemu. Moja nieporadna modlitwa musiała dotrzeć do Niego, bo zaczęło się coś we mnie zmieniać, Na początek Ktoś chyba zgasił światło, bo wpadłam w jakieś dziwne ciemności, stan, który wtedy wydawał mi się jakąś depresją, po prostu było bardziej bezsensownie niż wcześniej. Spokój dawało mi tylko czytanie religijnych książek. Ale zaczęły też pojawiać się małe przebłyski światła i te stany depresyjne powoli mijały. Usłyszałam w Internecie świadectwo nawrócenia muzyka Paddy Kelly z zespołu The Kelly Family, którego słuchałam w dzieciństwie. Pod wpływem tego świadectwa zaczęłam strasznie płakać i wtedy zapragnęłam, żeby w moim życiu też stało się tak jak u tego piosenkarza, tzn. zapragnęłam wrócić do Boga. Do dzisiaj nie potrafię zrozumieć, co się wtedy stało, ale to jego świadectwo było chyba skuteczne i chyba po to właśnie składa się świadectwa. Kilka miesięcy później przystąpiłam do spowiedzi św., do której nie przystępowałam przez kilka lat. Po spowiedzi kapłan modlił się o moje uwolnienie i wtedy też wypowiedziałam słowa uznania Jezusa za Pana mojego życia.
To było przypieczętowanie mojego powrotu do Kościoła, a właściwie do Jezusa i Jego Kościoła, w tej kolejności. Jezus ""ożył"", a ja musiałam w końcu określić mój stosunek do Jego obecności w dziejach świata i w moim życiu. Długo się z tym zmagałam: wierzyłam i wątpiłam na przemian, aż w końcu uwierzyłam i przyjęłam za prawdę, że On pojawił się w historii świata, że Ewangelia opisuje prawdę, że Jezus jest Synem Bożym, że jest obecny także tu i teraz, i że jest Królem Wszechświata. Powoli moje życie zaczęło nabierać sensu, bo znalazłam w końcu to, czego szukałam, czyli Prawdę-Jezusa.
Gdy teraz czasami przypominam sobie te lata bez Niego, to przechodzą mnie ciarki, gdy pomyślę, że mogłam tak łatwo zaprzepaścić wszystko, przegrać życie. Teraz czuję się rzeczywiście, jakbym narodziła się na nowo, a przeszłość wydaje mi się koszmarnym snem, fatalną pomyłką, która mogła doprowadzić mnie do śmierci wiecznej, gdyby Bóg mnie nie odciągnął od tego koryta z jedzeniem dla świń, przy którym uparcie tkwiłam. W mojej historii Bóg musiał wyjść znacznie dalej niż w historii syna marnotrawnego, bo ja po prostu zapomniałam, gdzie jest dom mojego Ojca, tak jakby ktoś wszczepił mi jakiegoś wirusa, przez którego nie pamięta się swojego prawdziwego imienia i drogi do domu. Ale udało się. Jestem znowu u Ojca. Trochę się jeszcze tu czuję niepewnie, rozglądam się uważnie i uczę się wszystkiego na nowo: modlitwy, spowiedzi, Eucharystii, Pisma Świętego. Pozwalam Mu się kochać, bo sama jeszcze nie potrafię Go kochać. Zbyt długo Go nie znałam. Uczę się odpowiadać na Jego miłość, nadrabiać stracony czas. Mam nadzieję, że ta historia będzie mieć happy end, czego życzę także wszystkim wierzącym, wątpiącym i szukającym, którzy czytają te słowa. Mam również nadzieję, że gdy nadejdzie poranek nowego, wiecznego życia, Zmartwychwstały Jezus roznieci ognisko na brzegu jeziora, położy na nim rybę oraz chleb i zaprosi nas, żebyśmy przyszli coś zjeść. A potem będziemy opowiadać swoje historie, a On odpowie na wszystkie pytania.
Joanna
P.S. Gdyby ktoś chciał usłyszeć to świadectwo w skrócie, to wyglądałoby ono tak: Taplałam się w grzechu jak małe, bezmyślne dziecko tapla się w błocie i uważa to za świetną zabawę. Gdy zorientowałam się, że już nie potrafię sobie poradzić ze swoją grzesznością, wtedy zawołałam do Maryi tak jak dziecko woła do mamy, gdy jest mu źle, gdy jest chore. Maryja błyskawicznie mnie wzięła na ręce, przebrała w czyste ubranie, przytuliła, uspokoiła i oddała Duchowi Świętemu. Duch Święty otworzył moje oczy i uszy na Słowo Boga, czyli pokazał mi Jezusa. Jezus napisał coś na piasku i powiedział, że mnie nie potępia i żebym już nie grzeszyła. Uwierzyłam Mu, a On opowiedział mi o moim Ojcu.
1",,DODANE 22.05.2013 14:02,,,https://www.gosc.pl/doc/1565623.Jestem-znowu-u-Ojca
Mamy wszystko,"Te słowa padają w Piśmie Świętym ponad 360 razy. Od pierwszych wersów Starego Testamentu Bóg uparcie powtarza człowiekowi: ""Przestań się bać!"".
Nieprzepracowany lęk paraliżuje. Ma destrukcyjny wpływ na cały organizm. Wiem, o czym mówię. Przeszłam przez okresy ciemności, kiedy lęk towarzyszył mi permanentnie. Taki lęk, który niszczy zdrowie, siły, relacje z Bogiem i z ludźmi. Taki, który trawi serce, zabiera radość życia i niszczy zaufanie do Ojca. To bardzo groźny wirus. Eskalacja przemocy w świecie pokazuje, jak bardzo ten świat jest zalękniony, zniewolony strachem.
Współczesny świat jest żywo zainteresowany, by podtrzymywać w nas ten stan. Jesteśmy bombardowani promocją strachu. Dlaczego? Bo permanentny lęk napędza także koniunkturę przemysłu. Słowem, ktoś na tym zbija niezłą kasę. Nasz strach wspiera interesy wielkich korporacji i mediów. Dlatego nieustannie wmawia się nam, że świat jest zły, okrutny. Że wszędzie czyhają na nas niebezpieczeństwa, choroby, starość, śmierć. Że groźni - bo niewygodni - mogą być nawet starcy i małe dzieci.
Trzeba się więc zabezpieczyć w każdy możliwy sposób, schować pod grubą warstwą makijażu, kremu przeciwzmarszczkowego i środków antykoncepcyjnych. ""Posiadanie"" też ma nam dać to poczucie bezpieczeństwa, umocowania swojej pozycji w tym świecie. Dlatego tak przywiązujemy się do swojej własności. Materialne zabezpieczenie ma dać nam wrażenie, że nad czymś panujemy, że mamy kontrolę nad swoim życiem. Podobnego uspokojenia swoich lęków szukamy w obszarze relacji z ludźmi. Podtrzymuję to, o czym już pisałam: uzależniamy się od afirmacji, sukcesu, nieustannego bycia na pierwszym miejscu. Wynika to z naszego lęku przed samotnością; obawy, że coś stracimy, wypadniemy z obiegu, staniemy się bezużyteczni.
Lęk wszedł na ziemię po upadku człowieka. Po jego odejściu od miłości Boga. To szatan zasiał w sercu człowieka niepewność, czy aby na pewno Bóg chce wyłącznie jego dobra, czy niczego przed nim nie ukrywa. Demon żywi się naszym strachem. Sam jest całkowicie zalękniony. I tym swoim lękiem chce nas zainfekować. Bóg nie chce, byśmy trwali w takim stanie. On chce, byśmy Mu ufali. ""Nie lękaj się ich, bo jestem z tobą, by cię chronić"" - mówi Bóg w Księdze Jeremiasza. ""Sam Pan, który pójdzie przed tobą, On będzie z tobą, nie opuści cię i nie porzuci"" - obiecuje w Księdze Powtórzonego Prawa. ""Ja, Pan, twój Bóg, ująłem cię za prawicę, mówiąc ci: Nie lękaj się, przychodzę ci z pomocą (...). Nie lękaj się, bo cię wykupiłem, wezwałem cię po imieniu; tyś moim!"" - woła przez usta proroka Izajasza.
Powtarzanie tych słów leczy. Sprawdziłam. To nie jest mantra, zaklinanie rzeczywistości. Słowo Boże samo ma moc uzdrawiać nie tylko nasze serca, ale i psychikę, i ciało. Choć czasem trzeba poprosić o pomoc drugiego człowieka, specjalistę, kierownika duchowego, terapeutę. To żadna sprzeczność. W Bogu jest zanurzone wszystko. On ma moc działać we wszystkim.
Permanentny lęk jest zaprzeczeniem doskonałego szczęścia, które jest w Bogu, jak czytamy w Katechizmie Kościoła Katolickiego. A do takiego szczęścia Bóg zaprasza człowieka. W Nim nie ma lęku. Im mocniej do Niego przylgniemy, tym bardziej zanurzeni będziemy w przestrzeni bez lęku. Jesteśmy dziedzicami Jego Królestwa, wszystko, co należy do Ojca, należy też do nas. Nie musimy się bać, że czegoś nam zabraknie, że zostaniemy wykluczeni, że pozostaniemy w tyle za światem.
W królestwie z tego świata istnieją lęk, brak, porażka. Królestwo Boże jest obfitością i błogosławieństwem.
1
OCEŃ TEN ARTYKUŁ
1 2 3 4 5",ALEKSANDRA PIETRYGA,DODANE 19.07.2019 12:42,,,https://www.gosc.pl/doc/5719944.Mamy-wszystko
Nadzieja z Afryki,"150 lat temu dotarli tu pierwsi misjonarze. Z Beninu wyszedł impuls do ewangelizacji Czarnego Lądu. Dlatego to tutaj Benedykt XVI ogłosi posynodalną adhortację apostolską „Africae munus”. Dla Afryki, ale i reszty świata.
Tydzień przed przyjazdem papieża w centrum informacji parafii Saint Michel w Cotonou trwają ostatnie gorączkowe przygotowania. 313 rodzin zgłosiło się, by przyjąć pielgrzymów z innych części Beninu. W szkołach katolickich gotowych jest 5,5 tys. miejsc noclegowych. Miasto jest już dokładnie wysprzątane, choć na głównych ulicach wciąż wiszą gigantyczne billboardy ze zdjęciem Benedykta XVI i podpisem: „Na Jego przyjazd razem posprzątajmy miasto”. Władze usunęły baraki z głównych ulic. Odmalowano fasady kościołów.
Benin to niewielki kraj w zachodniej części Afryki. Na mapie Czarnego Lądu przypomina maczugę wciśniętą między Togo, Burkina Faso i Nigerię. Południowy kraniec państwa opiera się na Wybrzeżu Niewolniczym Zatoki Gwinejskiej. Kraj pokrywa sawanna z akacjami i baobabami. Ale w niektórych miejscach dogodnym środkiem transportu są tylko łodzie – sporo wiosek zbudowanych jest na palach. Jest tu jedna sieć kolejowa. Kraj cierpi nędzę. Ponad 47 proc. ludności wyznaje animizm – oddaje cześć bóstwom i duchom. Niecałe 30 proc. to chrześcijanie, z czego 20 proc. katolicy. Jest też spory odsetek muzułmanów.
Benedykt XVI spędzi trzy dni na terenie jednej z dwóch diecezji Beninu – Cotonou. Do Afryki jedzie po raz drugi. Poprzednio odwiedził Kamerun i Angolę. – Od roku we wszystkich parafiach modlimy się w intencji Benedykta XVI i owoców tej wizyty – mówi ks. Cyriaque Guédé, wikariusz generalny diecezji Djougou. – Modlitwę za papieża przetłumaczyliśmy na wszystkie języki, jakich używamy. Rozdano ją wszystkim katolikom w kraju, a więc prawie 1,5 mln osób. Księża informują o celu pielgrzymki Benedykta XVI, jego misji.
Nadzieja
Najważniejszym wydarzeniem tej wizyty jest ogłoszenie adhortacji. Jest ona syntezą prac II Synodu Biskupów dla Afryki z 2009 r., który zajmował się zagadnieniem nowej ewangelizacji w zglobalizowanym świecie. 236 biskupów i 9 przełożonych zakonnych, 29 ekspertów i 49 audytorów obradowało o „Kościele w Afryce w służbie pojednania, sprawiedliwości i pokoju”.
Owocem prac synodalnych było 57 propozycji, fundament dla posynodalnej adhortacji apostolskiej. Choć w dniu, kiedy oddajemy GN do druku, treści adhortacji jeszcze nie ujawniono, to wiadomo, że dokument poruszy szeroko najtrudniejszy w Afryce temat jedności i pokoju. Nieprzypadkowo symbolem podróży Ojca Świętego do Beninu jest, przypominająca swym kształtem kontynent afrykański, gołębica, w którą wpisany jest krzyż.
– W wielu krajach Afryki Kościół włącza się w mediację i niesie pomoc ofiarom wojen oraz wewnętrznych konfliktów. Pojednanie i uświęcenie polityki jest wyzwaniem, jakie stoi przed naszym Kościołem. Z pewnością w adhortacji znajdą się też wskazówki dotyczące dialogu i współpracy z wyznawcami islamu – wyjaśnia ks. Guédé.
1 2 3
OCEŃ TEN ARTYKUŁ
1 2 3 4 5",JOANNA BĄTKIEWICZ-BROŻEK,DODANE 17.11.2011 00:15,GN 46/2011,,https://www.gosc.pl/doc/1008692.Nadzieja-z-Afryki
Święta Hildegarda na trudne czasy,"#zostańwdomu i czytaj życiorysy świętych.
Wyjątkowa sytuacja nie tylko w Polsce, ale i na całym świecie sprawia, że normalne dotąd czynności są (słusznie) bardzo ograniczane, a ich celem jest zminimalizowanie ryzyka rozprzestrzeniania się wirusa covid-19. Tej trudnej sytuacji nie da się zmienić, ale okres siedzenia w domu można wykorzystać na nadrobienie zaległości w domowych obowiązkach czy długie rozmowy telefoniczne z bliskimi, które w codziennym życiu często są niemożliwe. To też wspaniała okazja do nadrobienia zaległości książkowych, szczególnie jeśli chodzi o życie świętych. Ich niejednokrotnie zaskakujące życiorysy oraz uniwersalne porady mogą nawet dzisiaj znaleźć swoje zastosowanie. Takim przykładem jest życiorys świętej Hildegardy.

Średniowieczna mniszka doktorem Kościoła

Święta Hildegarda to frankońska benedyktynka, mistyczka, uzdrowicielka, wizjonerka, kompozytorka muzyki sakralnej. Za sprawą papieża Benedykta XVI, w 2012 roku Św. Hildegarda została ogłoszona doktorem Kościoła. Święta jest autorką wielu dzieł czysto teologicznych, nawiązujących do bliskości i relacji z Bogiem, ale również ma na swoim koncie poradniki dotyczące kompleksowego podejścia do zdrowia i życia człowieka, mówiące o konieczności spójnego traktowania ludzkiej natury. Medycyna Świętej Hildegardy nie tylko ówcześnie miała swoje zastosowanie, ale dzisiaj przeżywa prawdziwy renesans, dzięki ponadczasowym prawdom i sprawdzonym wskazówkom żywieniowym.

Jak znaleźć harmonię?

Celem medycyny Świętej Hildegardy jest znalezienie równowagi pomiędzy ciałem, duchem i duszą, które można uzyskać dzięki sześciu regułom. Święta poleca czerpanie z czterech żywiołów, w jedzeniu i piciu zaleca subtelność i umiar, również w kwestii stanów napięcia i relaksu, ruchu czy spoczynku. Nie mniejszą wagę przywiązuje też do regeneracji organizmu opartej na równowadze między snem a aktywnością czy oczyszczeniem krwi z substancji szkodliwych. Szóstą regułą jest konieczność rozpoznania swoich wad i zamianę ich w zalety, czyli ustabilizowanie duchowych sił odporności.

Święta Hildegarda nie miała wątpliwości, że ciało i dusza tworzą jedność i od kondycji jednej sfery, zależy ta druga. Mniszka była też przekonana, że natura posiada wszelkie środki, które niezbędne są człowiekowi, aby mógł żyć zdrowo. „Cała przyroda powinna służyć człowiekowi tak, aby z nią współdziałał. Człowiek bowiem bez przyrody nie może ani żyć ani przetrwać“ - mówiła święta.

Post jako uniwersalny środek leczniczy

Szczególnie dzisiaj, w okresie Wielkiego Postu, ale również aktualnej sytuacji epidemiologicznej, nawiązanie relacji z Bogiem jest kluczowe dla zachowania duchowej równowagi i przetrwania wyjątkowego okresu. Święta nie miała wątpliwości, że najlepszą ku temu drogą jest post. Nie służy on jednak całkowitemu odstawieniu jedzenia, ale spożywaniu pokarmów z umiarem. Post według św. Hildegardy to droga do oczyszczenia organizmu z zanieczyszczeń, sposób na poprawę zdrowia i lepsze funkcjonowanie, ale również okazja do zbliżenia z Bogiem. Tylko w takiej sytuacji - ograniczenia do minimum, kiedy nic nie odciąga uwagi, można nawiązać z Bogiem wyjątkowy kontakt. Post świętej Hildegardy jest aktualnie bardzo popularny. Dzisiaj mierzymy się bowiem z ogromną ilością produktów spożywczych dostępnych na wyciągnięcie ręki, których jakość jednak pozostawia wiele do życzenia. Dlatego coraz częściej Polacy poszukują rozwiązań, które poprawią ich samopoczucie i zdrowie, będą naturalne i nie pozostawią wątpliwości co do swojej jakości.

Kuracja postna według świętej Hildegardy oparta jest przede wszystkim na orkiszu, który bogaty w składniki odżywcze zapewnia organizmowi wszystko, co potrzebne, a przy tym jest najzdrowszą odmianą zboża (szczególnie te prastare odmiany). Mniszka poleca dwie formy postu. Jeden oparty jest głównie na piciu wywarów orkiszowo-warzywnych, naparów ziołowych oraz soków i z zasady jest to ścisła forma postu, proponowana od wiosny do jesieni. Druga, łagodniejsza forma opiera się na zupach z kaszy orkiszowej, pieczonych owocach, sokach owocowo-warzywnych. To też dobry sposób na pozbycie się zbędnych kilogramów, ale w mniej restrykcyjnej formie.

„Święta Hildegarda była niezwykłą kobietą, która dała nam - ludziom żyjącym wiele wieków po niej - proste rozwiązania jak nawiązać bliską relację z Bogiem, ale również jak korzystać z natury i jej zasobów. Mniszka dzisiaj cieszy się niezwykłą popularnością,  niewątpliwie przeżywa swój renesans. To niesamowite, że średniowieczna benedyktynka była tak blisko z Bogiem, że dał jej wskazówki dotyczące dbania o zdrowie, z których i my dzisiaj możemy korzystać. I korzystamy naprawdę chętnie, czego dowodem są miesięcznie ogromne rzesze Polaków, które zgłaszają się do nas po porady i wskazówki odnośnie zaleceń świętej Hildegardy. Nie od dzisiaj wiadomo, że w zdrowym ciele, zdrowy duch” - mówi Jolanta Zajdel, prezes Polskiego Towarzystwa Przyjaciół Św. Hildegardy.

Towarzystwo powstało z miłości i fascynacji świętą oraz z potrzeby promowania jej stylu życia i medycyny , a swoją misję organizacja spełnia poprzez edukację i szereg inicjatyw, które mają na celu przybliżanie życia i dziedzictwa świętej Hildegardy. Dzisiaj szczególnie ma ona wiele do zaoferowania, nie tylko w okresie Wielkiego Postu. O szczegółach można przeczytać na hildegarda.edu.pl
  1",ANNA MIASTKOWSKA,DODANE 10.04.2020 08:59,,,https://www.gosc.pl/doc/6253326.Swieta-Hildegarda-na-trudne-czasy
Świnie ofiarne,"Chrześcijan jest coraz więcej, a muzułmanie potajemnie jedzą wieprzowinę – zanotował o. Antoni Fic podczas swej podróży po ziemiach dzisiejszej Jordanii. Była wiosna 1928 roku.
Dominikanin Atanazy Fic, wtedy student archeologii w Szkole Biblijnej w Jerozolimie, był jednym z pierwszych Polaków, którzy ponad 80 lat temu wybrali się za Jordan. W 1928 r. obydwa brzegi Jordanu były pod brytyjską kontrolą w efekcie I wojny światowej, która usunęła stąd 400-letnie rządy tureckie. Na zachód od Jordanu nasilało się osadnictwo żydowskie, wsparte w czasie wojny deklaracją lorda Balfoura, przewidującą utworzenie „żydowskiej siedziby narodowej” w Palestynie. 20 lat później powstanie tu Izrael. Na wschód od Jordanu rozciągała się właściwie jedna wielka niewiadoma. Powstający pod kuratelą Brytyjczyków emirat Transjordanii nie miał żadnego precedensu w przeszłości. Dla niektórych było to południe Syrii, dla innych północ Półwyspu Arabskiego. Ludność stanowiły nieuznające władzy państwowej plemiona Beduinów. W nielicznych, małych miastach żył dziwny konglomerat, na którym arabskiemu emirowi Abdallahowi (pradziadowi i imiennikowi obecnego króla) trudno było się oprzeć. Tworzyli go chrześcijanie (zwykle prawosławni), Palestyńczycy (imigranci zza Jordanu) i Czerkiesi, których osiedlili tu jeszcze pod koniec XIX wieku Turcy, gdy uciekli spod rosyjskiego naporu na Kaukazie.

Skromne początki Jordanii
Miasta za Jordanem to były właściwie kilku- czy kilkunastotysięczne oazy, pełniące funkcję postoju dla karawan. Irbid, wówczas i obecnie, jedno z największych – po Ammanie – miast Jordanii, nie zrobił na ojcu Atanazym dobrego wrażenia: „Posuwamy się wąskiemi, brudnemi, pełnemi kurzu i śmiecia ulicami wśród niskich, mizernie skleconych z czarnego kamienia, a walących się domków, w których żyją razem ludzie i zwierzęta”. Już wówczas na tym tle korzystne wrażenie sprawiło na cudzoziemcu zaludnione osadnikami „wielkie, moderne, żydowskie Tiberias, nieco na północ od ruin dawnej stolicy Heroda Tetrarchy”. Ponury opis arabskich osiedli powtarza się często przy opisie kolejnych miejscowości. Szukający godnego miejsca na swoją stolicę emir z dużym wahaniem wybrał w końcu Amman. Kilka wzgórz zabudowanych tarasowo parterowymi chałupkami Czerkiesów i obozowisko Beduinów, koło ruin rzymskiego teatru starożytnego miasta Filadelfia, nie przypominają w niczym obecnej 1,5-milionowej, nowoczesnej metropolii.
1 2 3
OCEŃ TEN ARTYKUŁ
1 2 3 4 5","STANISŁAW GULIŃSKI, ARABISTA, ZNAWCA PROBLEMÓW BLISKIEGO WSCHODU",DODANE 24.05.2009 20:31,GN 21/2009,,https://www.gosc.pl/doc/788353.Swinie-ofiarne
Odtrutka na antykatolicką propagandę,"Wiele antykatolickich mitów deformuje myślenie kolejnych pokoleń. Rodney Stark, protestant i dziecko buntowników ’68, podjął ciekawą próbę odkłamania fałszywych twierdzeń na temat historii katolicyzmu.
Zmarły parę lat temu kard. Giacomo Biffi, arcybiskup Bolonii, zwracał uwagę, że młodzi ludzie wychowani po katolicku przez rodzinę i parafię pod wpływem antyreligijnie nastawionych nauczycieli w szkołach czy na uniwersytetach zaczynają się wstydzić Kościoła i jego historii. Zamiast słusznej dumy pojawia się kompleks. Kardynał Biffi powtarzał, że „problem dechrystianizacji polega nie tyle na utracie wiary, ile na utracie rozsądku. Trzeba zacząć myśleć bez uprzedzeń, co już jest krokiem prowadzącym do nowego odkrycia Chrystusa”. To zdanie mogłoby posłużyć jako motto i zarazem zachęta do lektury książki „Nie mów fałszywego świadectwa. Odkłamywanie wieków antykatolickiej narracji” autorstwa amerykańskiego uczonego Rodneya Starka. Rzecz została właśnie wydana w Polsce. To napisana w przystępny sposób apologia, czyli obrona historii katolicyzmu. Zadziwiające jest to, że autorem tej pracy nie jest katolik. Stark to protestant, wykładowca na baptystycznym Baylor University w Teksasie, prywatnej uczelni uchodzącej przez lata wręcz za wylęgarnię antykatolickich uprzedzeń. Dodajmy, że jednym z trwałych elementów amerykańskiej kultury jest niechęć do katolicyzmu wynikająca głównie z faktu, że większość społeczeństwa stanowią protestanci. Dziś ten tradycyjny antykatolicyzm znacznie już osłabł, choć nie do końca. Stark należy do wpływowych amerykańskich socjologów, ale jego pasją jest także historia. Zrobił doktorat w 1971 roku na lewicującym Berkeley. Dorastał jako uczony w czasach rewolty 1968 roku. Miał więc wszystkie przesłanki ku temu, aby nie napisać takiej książki. A jednak ją napisał, jak zaznacza we wstępie, nie w obronie Kościoła, ale w obronie historii.
Dziesięć kłamstw o Kościele
Dlaczego socjolog podjął się odkłamania najpopularniejszych mitów na temat historii Kościoła katolickiego? Stark wyjaśnia, że zajmując się pisaniem książek na temat średniowiecza i wczesnego chrześcijaństwa, napotykał raz po raz opracowania, których autorzy niedwuznacznie wyrażali swoją nienawiść do Kościoła. Ujmując rzecz bardzo łagodnie: ta nienawiść wpływała na ich naukową rzetelność. „Ostatecznie – pisze Stark – doszedłem do wniosku, że sprawa antykatolickiej historii jest zbyt ważna, a jej konsekwencje zbyt trwałe, by ograniczyć rzecz do sporadycznych i rozproszonych sprostowań i zaprzeczeń”. Dlatego autor postanowił zebrać swoje uwagi, gromadzone niejako na marginesach, poszerzyć je i dodać nowe wątki. Tak powstała książka „Nie mów fałszywego świadectwa”, w której podejmuje on próbę wykazania fałszu dziesięciu stereotypowych twierdzeń o katolicyzmie.
Jakich konkretnie? Oto one:
1. Kościół katolicki motywował do przemocy antysemickiej i aktywnie uczestniczył w blisko dwóch tysiącleciach tej przemocy, usprawiedliwiając ją tym, że Żydzi byli odpowiedzialni za ukrzyżowanie Chrystusa. Sobór Watykański II wycofał się wprawdzie z tej doktryny, ale Kościół nie odpokutował za antysemityzm Piusa XII, „papieża Hitlera”.
2. Dopiero niedawno uświadomiliśmy sobie istnienie pism chrześcijańskich, które wykluczono z Nowego Testamentu (chodzi o tzw. apokryfy). Przynoszą wiele informacji ukrywanych przez ciasnych kościelnych doktrynerów.
3. Kiedy chrześcijaństwo stało się religią dominującą w Cesarstwie Rzymskim, fakt ten doprowadził do szybkiego i brutalnego kresu „światłego” pogaństwa.
4. Średniowiecze to tysiąc lat ignorancji, zacofania, braku rozumu. Dopiero renesans i oświecenie położyły kres tym ciemnym wiekom.
5. Krucjaty stanowiły pierwszy krwawy rozdział w dziejach kolonializmu europejskiego.
6. Hiszpańska inkwizycja torturowała i wymordowała ogromną liczbę niewinnych ludzi za czarnoksięstwo i bluźnierstwo.
7. Kościół katolicki bał się uczonych i prześladował ich, co dobitnie pokazuje przykład Galileusza. Naukowa „rewolucja” mogła dokonać się głównie w państwach protestanckich, bo tylko tam Kościół katolicki nie mógł tłumić niezależnej myśli.
8. Kościół katolicki nie zrobił nic, by niewolnictwo nie pojawiło się w Nowym Świecie.
9. Kościół sprzeciwiał się wszelkim wysiłkom ustanowienia bardziej liberalnych rządów, skwapliwie wspierając wszelkie rządy despotyczne.
10. To reformacja protestancka przełamała katolickie okowy nałożone na wszelki postęp, zapoczątkowując kapitalizm, wolność religijną i w ogóle świat współczesny.
Można dyskutować, czy te wybrane przez autora tezy to rzeczywiście najważniejsze antykatolickie kłamstwa. Być może na ich wybór wpłynęły amerykańskie pochodzenie i protestanckie zaplecze autora. Pewnie w Europie czy w Polsce tę listę należałoby zmodyfikować. W każdym razie z takimi właśnie mitami autor postanowił się zmierzyć.
Kowbojska brawura
Każdemu z antykatolickich twierdzeń autor poświęca jeden z rozdziałów książki. Najpierw przytacza przykłady kłamliwych sformułowań na dany temat, a następnie wykazuje ich fałszywość. Paweł Skibiński, autor wstępu do polskiego wydania, zauważa, że Stark polemizuje z iście kowbojską brawurą, czyli posługuje się zbyt dużymi skrótami myślowymi, uproszczeniami czy pomijaniem wielu detali. Z tym zarzutem można się zgodzić. Na przykład o. Tomasz Gałuszka, świetny historyk średniowiecza, obdarzony także talentem popularyzatorskim, porusza kwestie takie jak chociażby działalność inkwizycji czy mit ciemnego średniowiecza w sposób o wiele bardziej merytoryczny i lepiej uzasadniony.
Na obronę Starka trzeba jednak powiedzieć, że pewna powierzchowność jest nieunikniona. Po pierwsze dlatego, że jest to pozycja popularna. A po drugie, przy książce przekrojowej to rzecz zrozumiała. Każde z dziesięciu kłamstw zasługuje na obszerne, rzetelnie uzasadnione historycznie opracowanie. Zresztą po takie właśnie poważne opracowania Stark sięga, na nie się powołuje. Do każdego z rozdziałów dołącza listę nazwisk specjalistów, naukowych autorytetów, z których wiedzy czerpał. Na marginesie zauważa, że często owi eksperci, „choć sami są zirytowani tym, że pewne antykatolickie stereotypy trwają uporczywie w powszechnej świadomości”, „większość z nich pisze wyłącznie dla kolegów po fachu i nie dzieli się swoją wiedzą z szerszym gronem czytelników”. Zasługą autora „Nie mów fałszywego świadectwa” jest właśnie to, że zbadał źródła, przestudiował opracowania i wyciągnął esencję strawną dla przeciętnego odbiorcy. Wybrał kluczowe cytaty, przypomniał podstawowe fakty. Dzięki temu zwykły czytelnik, nie tonąc w tysiącach detali, otrzymuje zgrabną syntezę dziesięciu zagadnień. Można powiedzieć, że to pigułka odtruwająca na dziesięć wirusów naraz.
Kowbojska brawura w pewnych okolicznościach nie musi być słabością, tym bardziej że chodzi przecież o starcie z przeciwnikiem, który najczęściej nie przebiera w środkach. „Autorzy tez, z którymi Stark polemizuje, są jeszcze mniej subtelni i z jeszcze większą dezynwolturą traktują »nieistotne detale« historyczne, teologiczne czy społeczne” – zauważa Paweł Skibiński. Dodałbym tu rzecz najistotniejszą, moim zdaniem. Mianowicie ostatecznie chodzi o prawdę. Stark jej szuka. Nie chodzi mu o jakieś doraźne wybielanie Kościoła katolickiego, do którego sam nie należy. On polemizuje z autorami, którzy zakłamują rzeczywistość, a ponieważ są autorytetami cytowanymi w podręcznikach, skala ich rażenia jest ogromna. Ich celem jest zniszczenie Kościoła, o czym czasem tylko piszą wprost. Najczęściej ukrywają swoje uprzedzenia lub wręcz nienawiść do katolickiej wiary za parawanem naukowości czy humanistycznych ideałów.
Stark, Zięba, Newman
„Można się zastanawiać: skoro chodzi o uporczywe fałsze, dlaczego są one tak trwałe?” – pisze Stark. To dobre i ważne pytanie. Autor twierdzi, że jest tak dlatego, iż te fałsze są tak głęboko zakorzenione w kulturze popularnej, że wydaje się rzeczą niemożliwą, by mogły nie być prawdą. „Przyjmuje się z łatwością, że w naszych »oświeconych« czasach owe twierdzenia zostałyby odrzucone już dawno, gdyby były rzeczywiście fałszywe”. Podaje przykład: „Przyznaję, że gdy po raz pierwszy spotkałem się z twierdzeniem, iż hiszpańska inkwizycja nie tylko rozlała niewiele krwi, ale też stanowiła poważną siłę opowiadającą się za umiarem i sprawiedliwością, odrzuciłem je z miejsca jako jeszcze jeden przejaw dziwacznego i szukającego poklasku rewizjonizmu. Zagłębiwszy się jednak w to zagadnienie, odkryłem ze zdumieniem, że to rzeczywiście inkwizycja sprawiła, iż zbrodnicze i wymierzone w czarownice szaleństwo, które kwitło w całej niemal Europie w XVI i XVII wieku, nie rozprzestrzeniło się na Hiszpanię i Włochy. Zamiast palić czarownice na stosach, inkwizytorzy posłali paru ludzi na szubienice właśnie za to, co z tymi czarownicami zrobili”.
Odpowiedź Starka na pytanie o genezę i trwałość antykatolickich mitów jest, przyznajmy, bardzo częściowa. Ale celem jego książki nie jest pogłębiona analiza przyczyn stereotypów, ale podanie skutecznej odtrutki. O przyczynach powstania tych fałszywych opinii pisał niedawno w „Plusie Minusie” o. Maciej Zięba. Dominikanin uważa, że trzeba się cofnąć do czasów reformacji i oświecenia. „Odpowiedź jest zawarta w paru ostatnich stuleciach. Od oświecenia bowiem główny nurt kultury europejskiej odcinał się od metafizyki, a Kościół uznał za głównego wroga. Dlatego w stosunku zachodnich elit do chrześcijaństwa i Kościoła wiele jest tendencyjnych uproszczeń i kłamliwych klisz osadzonych głęboko w kulturze. I jest to jeden z powodów tego, że Zachód – odrzucając używaną od 2 tys. lat busolę duchową i moralną – pogrąża się w coraz głębszym kryzysie”. Ojciec Zięba zwraca uwagę, że w przypadku powstania owych kłamliwych mitów jakąś część winy ponoszą także sami chrześcijanie. W tekście z „Plusa Minusa” wzywa do dyskusji o genezie i konieczności przezwyciężenia owych uprzedzeń.
Stark nie jest naiwny, dostrzega słabości Kościoła. Ale jeśli w powietrzu kulturowym są obecne toksyczne kłamstwa, trzeba im się przeciwstawić, wykazując ich fałsz. Samo dyskutowanie na wysokim „c” w gronie ekspertów to za mało. Zwyczajny człowiek pyta o to, jaka jest prawda. Największą wartością pracy Starka jest praktyczne podejście. To książka dla zwykłych ludzi. Może ona okazać się też bardzo przydatna dla katechetów, księży, rodziców i dla wszystkich, którym nieraz brakuje argumentów, by wykazać fałsz utrwalonych stereotypów.
Przypomina się Jan Paweł II i jego słynne przemówienie do młodzieży na Westerplatte. Papież przywołał wtedy słowa bł. kard. Newmana: „Potrzeba ludzi, którzy znają swoją religię i którzy ją zgłębiają; którzy dokładnie wiedzą, jaka jest ich pozycja; którzy są świadomi tego, w co wierzą, a w co nie; którzy tak dobrze znają swoje Credo, że potrafią z niego zdać sprawę; którzy do tego stopnia poznali historię, że umieją jej bronić”. Aby bronić się przed kłamstwem, potrzebna jest intelektualna amunicja. Ta książka jej dostarcza. I w tym jej wartość. •
1
OCEŃ TEN ARTYKUŁ
1 2 3 4 5",KS. TOMASZ JAKLEWICZ,DODANE 21.06.2018 00:00,GN 25/2018,,https://www.gosc.pl/doc/4826608.Odtrutka-na-antykatolicka-propagande
Szacunek dla masakry,"Myśl wyrachowana: Jak ocalić dziecko zagrożone aborcją? Zgłosić podejrzenie, że jest gejem albo lesbijką
Kobieta z brytyjskiego Coventry wrzuciła kota do kubła na śmieci. Kotu nic się nie stało, ale ludzkość dostała kociokwiku, a jej wrażliwsi przedstawiciele grożą kobiecie śmiercią. Tego dnia, gdy Brytyjka popełniała kociozbrodnię, w innym miejscu zebrali się ludzie i domagali się możliwości nieskrępowanego wrzucania do kubła dzieci. Ale nie żywych i zdrowych jak kot, lecz uprzednio rozerwanych na strzępy, ewentualnie potraktowanych roztworem soli lub czymś podobnym. Tu jednak nie było powszechnego oburzenia, dziennikarze nie darli szat, a rzeczników takiego procederu słuchano życzliwie i do woli pozwolono im mówić do kamery. Spotkanie to odbyło się w Warszawie, w polskim Sejmie. Nazywało się „wysłuchaniem obywatelskim na temat turystyki aborcyjnej”.

Imprezę zorganizowała Federacja na rzecz Kobiet i Planowania Rodziny oraz poseł Marek Balicki. Gwiazdą był polski lekarz zatrudniony w niemieckim szpitalu, tuż przy granicy. Pan ten raczył zebranych opowieściami, ile to Polek zgłasza się do niego na „zabiegi”, bo biedaczki nie mogą sobie „zabiegnąć” dziecka na ojczyzny restrykcyjnym łonie. TVN24 przeprowadził z nim rozmowę, w której pan doktor dokładnie wyjaśnił, co to za klinika, ile kosztuje „zabieg” (że taniej niż w polskim podziemiu) i w jak „godnych” warunkach się go przeprowadza. Oczywiście to nie była żadna reklama, nie. To była próba zachęcenia polskich prawodawców, żeby i u nas traktowano kobiety z podobnym szacunkiem. Szacunek to grunt. A jeszcze lepiej szacunki. „Według naszych szacunków Polki wykonują od 80 do 200 tysięcy zabiegów rocznie, z czego 10-15 proc. za granicą” – powiedziała w Sejmie Wanda Nowicka, szefowa Federacji.

Imponujący rozrzut. Jeśli feministki nie wiedzą, czy Polki dokonują 80 tysięcy aborcji, czy 200 tysięcy, to znaczy, że kompletnie nic o tym nie wiedzą. Bo i skąd by miały wiedzieć? Asystowały przy popełnianiu przestępstw? Chodziły po podziemiu i liczyły trupy? Zaglądały do każdego kubła? Krwawi lobbyści, rzecz jasna, wiedzą, co robią, ogłaszając takie liczby. Chcą wmówić ludziom, że prawny zakaz aborcji jest nieskuteczny, a skoro tak, to należy aborcję zalegalizować i przeprowadzać je w lepszych warunkach. To oczywiście kłamstwo, bo obowiązujące prawo zawsze wpływa na świadomość społeczną. Dlatego w Polsce wzrasta liczba przeciwników tego procederu.

Naród zaczyna rozumieć, że płód to taki sam człowiek jak ktoś dorosły i tego najbardziej boją się ideolodzy najbrudniejszego z interesów. Robią więc, co mogą, żeby odwrócić tę tendencję. Dlatego jazgoczą o godności kobiety, tak jakby jej godność cierpiała na macierzyństwie. I jak ognia unikają pierwszego i najprostszego z pytań: „od kiedy zaczyna się człowiek?”. Bo odpowiedź „od urodzenia” dziś, w dobie coraz lepszych USG, już nie przejdzie. A skoro nie od urodzenia, to od kiedy? Kto śmie ustalić granicę, poza którą wolno zadać śmierć? Wszyscy ci rzecznicy aborcji, którzy przed kamerami odmawiają ludziom poczętym praw człowieka, byli kiedyś płodami. I co? Żadnych wniosków? A tacy, wydawałoby się, inteligentni ludzie.
1 2
OCEŃ TEN ARTYKUŁ
1 2 3 4 5",FRANCISZEK KUCHARCZAK,DODANE 01.09.2010 21:17,GN 35/2010,,https://www.gosc.pl/doc/796022.Szacunek-dla-masakry
Modlitwa na boisku,"W przerwie meczu piłkarze zbierają się na środku boiska, tworzą krąg i modlą się. Gdzie? W Nigerii, najludniejszym kraju Afryki.
Reprezentanci Nigerii modlą się na boisku także poza granicami kraju. Tak robili na przykład podczas ubiegłorocznego Pucharu Narodów Afryki w Tunezji. Podczas całej imprezy codziennie o 21 wieczorem zbierali się też na modlitwę w pokoju Ikpe Ekonga, jednego z zawodników. – Nazywamy go pastorem, bo świetnie zna Biblię i przemawia jak pastor. Wstęp do pokoju był wolny, przychodził, kto chciał – opowiadał w Monastirze inny reprezentant Nigerii, Emmanuel Ekwueme, przez kilka lat grający w Polsce.

Futbol jedyną szansą
Nigeria to jedno z najludniejszych państw na świecie. Według różnych źródeł żyje tam 127–137 mln ludzi. Tak naprawdę nikt jednak nie wie, ilu mieszkańców ma ten trzykrotnie od Polski większy kraj, bo w Nigerii od lat nie przeprowadzano spisu powszechnego. Moi znajomi w Lagos twierdzą, że liczba Nigeryjczyków zbliża się już do 200 milionów! Szacuje się, że w samym Lagos żyje ok. 15 milionów ludzi.

Miasta są przeludnione i zanieczyszczone. Żyje się w nich ciężko, i to nie tylko z powodu dużej wilgotności powietrza i upałów. Nigeria ma jeden z najwyższych na świecie współczynników nosicieli wirusa HIV i zgonów na AIDS. Średnia długość życia wynosi zaledwie 50 lat. Wielkim problemem mieszkańców jest olbrzymie bezrobocie oraz korupcja. Bez znajomości trudno o jakąkolwiek pracę. Zdecydowana większość młodych ludzi marzy o wyjeździe do Ameryki albo Europy. Dla wielu chłopców jedyną szansą, żeby wyrwać się z biedy i pomóc najbliższym, jest futbol. To sport numer jeden w Nigerii, a jedenastka Super Orłów, bo tak na kontynencie afrykańskim nazywa się reprezentację Nigerii, należy do najmocniejszych na Czarnym Lądzie.

Piłka nożna odgrywa zresztą w życiu kraju ważną rolę. Nigeria jest bardzo zróżnicowana etnicznie, kulturowo i religijnie. Mieszka w niej 250 plemion, z których prawie każde mówi innym dialektem. Na północy przeważają muzułmanie, na południu chrześcijanie. Wszystkich jednoczy właśnie sport. – Kiedy gra nasza reprezentacja, wszyscy są razem. A kiedy kończy się mecz czy turniej, znowu dochodzi do kłótni i bójek – tłumaczyli mi w Lagos nigeryjscy dziennikarze.
1 2
OCEŃ TEN ARTYKUŁ
1 2 3 4 5","MICHAŁ ZICHLARZ (* TEKST POWSTAŁ SPECJALNIE DLA „GOŚCIA NIEDZIELNEGO”. AUTOR JEST DZIENNIKARZEM ""FAKTU"".)",DODANE 26.07.2005 09:31,GN 31/2005,,https://www.gosc.pl/doc/760858.Modlitwa-na-boisku
Subiektywny przegląd tygodnia,"Wydanie #37. Zapraszam do lektury: Aleksandra Pietryga
Apostazja brata czy siostry w Chrystusie to wielki ból dla każdego z nas. Kościół zawsze czeka na powrót tych, którzy od niego odeszli. W ostatnim czasie duszpasterze obserwują pewien wzrost formalnych wystąpień z Kościoła katolickiego w Polsce. Do takiego stanu z pewnością przyczyniają się między innymi antykościelne akcje, ale także wychodzące na jaw przestępstwa seksualne z udziałem księży czy biskupów. Wśród zbyt wielu duszpasterzy wciąż brakuje pomysłu i chęci na wyjście do ludzi, zwłaszcza młodych, z dobrą nowiną o Bogu, który kocha i czeka na nich. ""Zdaję sobie sprawę z tego, że przyczyną odejścia niektórych był także brak czytelnego świadectwa wiary z naszej strony"" - przyznał w liście pasterskim na Wielki Post metropolita poznański abp Stanisław Gądecki.
DOSTĘPNE JEST 12% TREŚCI. CHCESZ WIĘCEJ?


1
OCEŃ TEN ARTYKUŁ
1 2 3 4 5",,DODANE 28.02.2021 18:00,,,https://www.gosc.pl/doc/6753181.Subiektywny-przeglad-tygodnia
Niewolnicy płatnego seksu,"Nie ma szczęśliwych prostytutek. Wszystkie są ofiarami. Winni są klienci. Ale oni też potrzebują pomocy.
Niedziela, wcześnie rano, duże miasto gdzieś w Polsce. Do konfesjonału, w którym ksiądz spowiada przed pierwszą Mszą św., podchodzi młoda kobieta. – Ja wiem, że nie mogę dostać rozgrzeszenia – mówi. – Ale chcę przynajmniej porozmawiać. Jestem prostytutką.

Zaczyna się rozmowa. Kobieta opowiada o samotności, o potrzebie głębszych uczuć, o ludzkiej niegodziwości, o braku szczęścia. Ksiądz jest poruszony. „Czy musisz to robić?” – pyta w końcu. „A co, weźmie ksiądz na utrzymanie mnie i moje dziecko?” – pyta ironicznie kobieta. Dziękuje za rozmowę i odchodzi. Klęka w ławce, wygląda jak każda modląca się w kościele kobieta. Ksiądz błogosławi. Ma poczucie całkowitej bezradności.

Nierządnica u papieża
Kiedy w maju 2000 roku ks. Oreste Benzi przyprowadził do Jana Pawła II zakażoną wirusem HIV byłą prostytutkę, media potraktowały to wyłącznie w kategoriach sensacji. Świat obiegły zdjęcia Następcy św. Piotra, który głaszcze po twarzy wzruszoną Nigeryjkę. Rok później kobieta zmarła.

Ks. Benzi od lat zajmuje się walką z prostytucją i ratowaniem kobiet zmuszanych do nierządu. W czerwcu br. był w Watykanie uczestnikiem wyjątkowego spotkania. Papieska Rada ds. Duszpasterstwa Migrantów i Podróżujących po raz pierwszy zorganizowała konferencję poświęconą walce z prostytucją. „Kościół czuje się szczególnie powołany do obrony praw kobiet” – mówił przewodniczący Rady kard. Stephen Fumio Hamao i wyjaśniał, że „prostytucja, handel kobietami, turystyka seksualna obrażają godność kobiety i są poważnym naruszeniem jej praw”. „Może kongres będzie kroplą słodkiej wody w słonym morzu ludzkiego cierpienia” – mówił jeden z uczestniczących w spotkaniu arcybiskupów. W spotkaniu wzięło udział 50 osób z 24 krajów – biskupi, księża, osoby zakonne i świeckie.

Miliardy dolarów z handlu ludźmi
Trzy tygodnie po zakończeniu sympozjum opublikowany został raport. Prostytucję nazwano w nim jedną z form współczesnego niewolnictwa. Według szacunków Międzynarodowej Organizacji Pracy, ponad 12 mln osób zmuszanych jest dziś do pracy niewolniczej. Prawie dwa i pół miliona z nich – w tym liczne prostytutki – to ofiary handlu żywym towarem. Oblicza się, że jego organizatorom przynosi on roczny dochód wysokości 10 mld dolarów.

Handel żywym towarem, zwłaszcza kobietami i dziećmi, dotyczy głównie krajów rozwijających się. Na przykład w Tajlandii liczbę prostytutek szacuje się na 150–200 tys., z czego 35 tys. stanowią osoby niepełnoletnie. Ale także Polska jest dotknięta tym zjawiskiem. Dotychczas powszechnie uważano, że Polki są sprzedawane do zachodnich domów publicznych.

Siostra Anna Bałchan, z powstałego cztery lata temu Stowarzyszenia im. Maryi Niepokalanej na rzecz Pomocy Dziewczętom i Kobietom, zwróciła ostatnio uwagę, że sytuacja ulega zmianie. – Coraz częściej uprowadzone osoby nie są już wywożone za granicę. Dawniej Polska była krajem tranzytowym, przez który przewożono kobiety, dziewczęta i młodych mężczyzn na Zachód. Obecnie Polska jest też krajem docelowym – twierdzi.
1 2 3
OCEŃ TEN ARTYKUŁ
1 2 3 4 5",KS. ARTUR STOPKA,DODANE 26.07.2005 09:20,GN 31/2005,,https://www.gosc.pl/doc/760856.Niewolnicy-platnego-seksu
Wszystko nagrane,"Lepiej tu wstydzić się z czerwoną twarzą niż tam z grobową miną.
Nadzwyczajny szafarz dokumentów Czesław Kiszczak sprawił nam na Wielki Post szczególną okazję do rozważań nad wieczną aktualnością słów Jezusa, że nie ma „nic ukrytego, co by nie miało wyjść na jaw” (Mk 4,22).
Oczywiście żadna w tym zasługa szefa komunistycznej bezpieki ani też wdowy po nim, że prawda o wstydliwej przeszłości Lecha Wałęsy stała się jawna. Ale to się właśnie tak dzieje – ukryta prawda wychodzi niezależnie od tego, czy sobie tego ktoś życzy, czy nie. A najczęściej sobie tego nie życzy. Najczęściej chce zabrać to ze sobą do grobu, bo mu się wydaje, że wówczas już nikt się niczego nie dowie. A nawet jak się dowie, to jego już to nie będzie obchodzić, bo go nie będzie.
I tu tkwi podstawowy błąd, bo on będzie. I będzie musiał zmierzyć się z pełną prawdą, absolutną, sięgającą dna duszy, przed którą nie ochronią nawet ołowiane listki figowe. Bo – jeśli ktoś nie wie, to powinien sobie to wreszcie uświadomić: wszystko jest nagrane. I to tak, jak żaden kelner nagrać nie zdoła. Mogą się schować Sowa z Przyjaciółmi, ABW i CBA, Mosad i CIA, bo ten monitoring jest nie tylko kompletny, ale zrobiony z wielu kamer jednocześnie i obejmujący nawet najskrytsze myśli. Pełna inwigilacja. Wszystko, absolutnie wszystko nagie i przezroczyste. I stoi taki delikwent i nie może absolutnie niczemu zaprzeczyć, nie może za niczym się schować i niczym osłonić. Tam już nie zadziałają mataczenie, wywracanie kota ogonem, pokrętna interpretacja, nie pomoże wsparcie „Gazety Wyborczej” i „środowisk opiniotwórczych”, nic nie dadzą apele „intelektualistów i ludzi kultury”. I wbrew nadziejom tych, którzy zachowali swój prawdziwy wizerunek przed publiczną wiedzą, tam najbardziej zaboli właśnie to, co zabrało się do grobu. Tam okaże się, że dużo lepiej było znieść największy wstyd na ziemi, niż znosić go po śmierci.
– Prawda jest zawsze lecząca – powiedział kiedyś kaznodzieja. Niby żadne odkrycie, ale jakoś mi te słowa zapadły w pamięć. I zeszły się z odkryciem niezwykłej zawartości Psalmu 51. Według tradycji jego autorem jest król Dawid. Miał go ułożyć po tym, jak popełnił najstraszniejszy grzech swojego życia: uwiódł żonę swego poddanego, a jego samego posłał na pewną śmierć. I nawet byłby zadowolony z siebie, gdyby posłany przez Boga prorok nie zaświecił mu w oczy prawdą, która miała pozostać tajna. To był wstrząs, potem płacz, darcie szat, wyznanie grzechu i błaganie o przebaczenie. I nadeszło przebaczenie. Ale nie nadeszłoby, gdyby prawda nie wyszła na jaw jeszcze po tej stronie. Sprawca pozostałby zadowolony z siebie (czyli nie tak znowu zadowolony i na pewno nie radosny) aż do chwili, gdy czas nawrócenia minie.
W tym kontekście nadzwyczaj mocno brzmi zapisane przez Dawida zdanie: „Oto Ty masz upodobanie w ukrytej prawdzie”.
Ujawnienie ukrytej prawdy uwalnia, choć często wiąże się z koniecznością zaświecenia oczami jak stadionowymi jupiterami. Ale warto zaświecić, niż do końca zgrywając własny pomnik, pogrążyć się w ciemności.
1 2
OCEŃ TEN ARTYKUŁ
1 2 3 4 5",FRANCISZEK KUCHARCZAK,DODANE 25.02.2016 00:15,GN 09/2016,,https://www.gosc.pl/doc/2989328.Wszystko-nagrane
Bóg zamieszkał w Afryce,"Rwandyjskie przysłowie mówi: „tam, gdzie biją się słonie, cierpi trawa”. Synod Biskupów dla Afryki pokazał, że w wyniku działań przekupnych afrykańskich rządów czy zachłannych na zysk światowych koncernów umiera coraz więcej Afrykanów. Stąd wołanie o postawienie w centrum Czarnego Lądu Chrystusa, który jest pojednaniem, sprawiedliwością i pokojem.
Taka chrystocentryczna diagnoza dokonana przez ojców synodalnych może wydawać się mało praktyczną odpowiedzią na bolączki tego schorowanego kontynentu. Kiedy jednak uczestnicy synodu dokonywali dogłębnej analizy problemów Afryki, padały nie słodkie słowa, zawoalowane w kościelną nowomowę, ale konkrety przekładające się na wciąż nowe wojny, pandemie, głód, nędzę i cierpienie milionów Afrykanów. Jak trudna sytuacja panuje na Czarnym Lądzie, dowodzi chociażby to, że w wyniku eskalacji konfliktu w Demokratycznej Republice Konga obrady synodalne musiał opuścić abp François Xavier Maroya Rusengo z Bukavu.

Przed wyjazdem dał on dramatyczne świadectwo o napadach na parafie i porwaniach osób duchownych, do jakich dochodzi w Południowym Kiwu. Jego zdaniem, „Kościół jest tam poddawany presji, by umilkł wobec dokonujących się tam niesprawiedliwości”. Właśnie słowa „niesprawiedliwość”, „rabunek” i „nowa kolonizacja” padały najczęściej, gdy mówiono o cieniach Afryki. A mówiono wiele. W pierwszej części II Synodu Specjalnego dla Afryki przedstawiono realia kontynentu. Obradom codziennie przysłuchiwał się Benedykt XVI. Papież robił notatki i rozmawiał z poszczególnymi grupami roboczymi. Po zakończeniu synodu to właśnie on przygotuje posynodalną adhortację duszpasterską, czyli dokument wyznaczający kierunek pracy Kościoła w Afryce na następne lata.

Biskupi wołają o synod
Pierwsze zgromadzenie synodalne dla Afryki odbyło się w 1994 r. i zostało nazwane „Synodem zmartwychwstania i nadziei”. Afryka przeżywała wtedy trudny czas. Po odzyskaniu niepodległości przez kraje afrykańskie w latach 60. nastąpił zachwyt wolnością i demokracją. Okazała się ona złudna. – Praktycznie wszędzie istniały dyktatury, które nie pozwalały na normalny rozwój tych krajów. Pojawił się też problem korupcji i braku sprawiedliwości. Nastąpił więc moment pewnego rozczarowania, wręcz wydawało się, że pragnienie zbudowania nowego porządku społecznego spełzło w Afryce na niczym – zauważa ks. Tadeusz Wojda SAC z Kongregacji ds. Ewangelizacji Narodów. Synod ukazał, że Afryka może podjąć analizę swojej sytuacji społecznej i religijnej. Kościół starał się w tym pomóc. Synod ukazał Afrykę jako kontynent, który ma prawo do swojej historii, do rozwoju, a przede wszystkim do stanowienia o swojej przyszłości.
1 2 3
OCEŃ TEN ARTYKUŁ
1 2 3 4 5","BEATA ZAJĄCZKOWSKA, DZIENNIKARKA RADIA WATYKAŃSKIEGO",DODANE 21.10.2009 22:07,GN 43/2009,,https://www.gosc.pl/doc/791924.Bog-zamieszkal-w-Afryce
Premier i przedstawiciele klubów parlamentarnych rozmawiali o współpracy w walce z koronawirusem,"Ponad dwie godziny przedstawiciele opozycji parlamentarnej omawiali z premierem Mateuszem Morawieckim możliwości współpracy w walce z koronawirusem. Przedstawili też propozycje działań antykryzysowych, w tym wsparcia dla pracowników i przedsiębiorców. Niektóre z nich zostały uwzględnione.
O postulatach klubu KO poinformowali dziennikarzy po spotkaniu z premierem posłowie PO Tomasz Siemoniak i Marcin Kierwiński. ""W sprawach życia i zdrowia Polek i Polaków jesteśmy gotowi do współpracy"" - zadeklarował Siemoniak w rozmowie z mediami.
Dodał, że jego klub oczekiwał przedstawienia planu działania na najbliższe dni. ""Uzyskaliśmy wiele szczegółowych informacji o sytuacji, natomiast jeśli chodzi o plan, to tego planu nie znamy. Nie wiemy, jaka jest strategia, jeśli będzie rozszerzała się skala epidemii"" - oświadczył Siemoniak.
Kierwiński zwrócił uwagę na oczekiwane ""pilne zwiększenie"" liczby testów na obecność koronawirusa. ""W kontekście liczby wykonanych testów w innych krajach europejskich, wydaje się, że Polska odstaje od średniej. Dziś kwestia wychwycenia przypadków koronawirusa wydaje się tą sprawą zasadniczą. Szybka diagnostyka, szybkie doprowadzenie do kwarantanny, tam gdzie to jest uzasadnione, wydaje się rzeczą podstawową, jeżeli chodzi o zaprzestanie rozprzestrzeniania się wirusa"" - przekonywał Kierwiński.
Prezes PSL Władysław Kosiniak-Kamysz po wyjściu ze spotkania z premierem ocenił, że część propozycji działań antykryzysowych dla pracowników i pracodawców, które zgłosił klub PSL-Kukiz'15, została uwzględniona. Jak dodał, była mowa o uruchomieniu specjalnych linii kredytowych w tym celu. ""Bank Gospodarstwa Krajowego (BGK) przyjął ten wniosek w sprawie funduszu pomocy dla kredytobiorców i rozszerzeniu pakietu działań związanych z epidemią koronawirusa. Będziemy to monitorować"" - zapewnił.
Kosiniak-Kamysz wspomniał też o przedstawieniu premierowi założeń zgłoszonej już przez jego klub ustawy ""antykryzysowowej"", która proponuje m.in. ""dobrowolny ZUS"", a także o rozwiązaniach wspierających samozatrudnionych.
Lider ludowców zwrócił także uwagę na oczekiwanie większej dostępności do sprzętu medycznego, a także ochronnego dla np. pracowników socjalnych i listonoszy. Zaoferował również wsparcie wolontariuszy np. do obsługi infolinii kryzysowej w resorcie zdrowia. ""Moi wolontariusze są gotowi, i pewnie po krótkim przeszkoleniu będą w stanie pomagać"" - zadeklarował.
Wicemarszałek Sejmu Stanisław Tyszka dodał, że klub PSL-Kukiz'15 postulował zwołanie Komitetu Stabilności Finansowej. Jak poinformował, ma on zostać zwołany w najbliższych dniach. Tyszka mówił też o postulacie zgłaszanym przez przedsiębiorców, aby ""przełożyć"" niektóre obowiązki administracyjne, w których termin sprawozdawczy upływa z końcem miesiąca. ""Premier mówił, że będzie sugerował to urzędom, żeby rzeczywiście takie obowiązki zostały przełożone na koniec maja, a może nawet na koniec czerwca"" - relacjonował.
Mówiąc o propozycji zwolnienia przedsiębiorców - przede wszystkim małych - ze składek ZUS stwierdził, że opozycja nie otrzymała od premiera odpowiedzi na ten postulat. ""Natomiast zaznaczaliśmy, że ze względu na daleko idące konsekwencje gospodarcze epidemii, będzie to +oczywista oczywistość+ za dwa miesiące, i apelujemy, żeby rząd zaczął działać w tym zakresie już teraz"" - powiedział Tyszka.
Odnosząc się do dostaw żywności, wicemarszałek Sejmu poinformował, że zgodzono się ""ponad podziałami"", że nie ma żadnego problemu, jeżeli chodzi o dostawy produktów żywieniowych. ""W związku z tym nie ma co w tym zakresie rozbudzać paniki"" - podkreślił.
Marcelina Zawisza poinformowała, że podczas spotkania z premierem klub Lewicy poruszył problem osób zatrudnionych na umowach śmieciowych, które za sprawą ""postojowego"" na skutek epidemii koronawisrusa nie będą miały środków do życia. Jak poinformowała, usłyszała zapewnienie, że ""postojowe"" dla osób zatrudnionych będzie wynosić 100 proc. ich płacy - Zawisza podkreśliła, że liczy, iż będzie to dotyczyło wszystkich pracowników, a nie tylko zatrudnionych w sferze budżetowej. Jednocześnie, mówiąc o samozatrudnionych, Zawisza stwierdziła, że rząd zapowiedział, że pochyli się nad ich problemem, gdy przestoje np. w branży gastronomicznej, czy kulturalnej potrwają dłużej. ""Mam nadzieję, że to nie były puste słowa i zobaczymy konkrety"" - stwierdziła wiceszefowa klubu Lewicy.
Zapowiedziała też, że klub Lewicy poprze rozwiązanie przewidujące dodatkowych 14 dni zasiłku opiekuńczego dla rodziców dzieci do 16. roku życia - w miejsce obecnego rozwiązania, które daje taką możliwość rodzicom dzieci do 8. roku życia. Lewica chce też wprowadzenia takiego samego rozwiązania, ale bez ograniczenia wiekowego w przypadku osób z niepełnosprawnością umiarkowaną i znaczną. Posłanka Lewicy wyraziła przekonanie, że to rozwiązanie ""przejdzie przez Sejm ponad podziałami"".
Poruszyła też kwestię zgromadzeń wiernych w kościołach podczas mszy. Jako bezpieczne rozwiązanie wskazała na transmisje mszy w internecie, telewizji i w radiu. ""Do kościoła chodzą głownie osoby starsze, które są w największej grupie ryzyka. Jeżeli chcemy je zabezpieczyć, żeby nie umierali na koronawirusa, to nie dopuszczajmy do tego, żeby się zarażały w kościołach. To jest dla naszego, publicznego bezpieczeństwa"" - podkreśliła.
Z innych rozwiązań, które z kolei miał przedstawić premier, jako rozważne do wprowadzenia w sytuacji kryzysowej, wymieniła przeniesienie rozpraw sądowych na późniejsze terminy, a także powołanie specjalnego funduszu, zasilanego z ""przesuniętych środków budżetowych"", który miałby wspierać przedsiębiorców. Premier miał też zapewnić, że jest po spotkaniu z branżą spożywczą i nie widzi zagrożenia braku żywności.
Z rozwiązań, które postulowała Lewica, a które nie spotkały się z pozytywną reakcją premiera, Zawisza wymieniła podniesienie zasiłków chorobowych do 100 proc. płacy - w miejsce obecnych 80 proc. - po to, by pracownicy stawiali się na kontrole lekarskie, a nie - w sytuacji pogorszonego samopoczucia - ryzykowali roznoszenie koronawirusa w obawie przez utratą 20-procentowej części zarobków.
Kandydat Konfederacji na prezydenta Krzysztof Bosak podczas spotkania z premierem poinformował go o przestawieniu swojej kampanii wyborczej ""na tory nadzwyczajne"" i odwołaniu wszystkich spotkań w regionach. Dodał, że jego sobotnia konwencja wyborcza odbędzie się bez publiczności, a jedynie z transmisją w internecie.
Poinformował premiera, że w związku z tym liczni wolontariusze Konfederacji zostali zwolnieni z zadań związanych z kampanią i w piątek delegacje regionalnych sztabów wyborczych spotkają się z wojewodami, proponując pomoc ""we wszelkim, niezbędnym zakresie"". Według Boska, taka pomoc wolontariuszy może się okazać się niezbędna np. przy zaopatrywaniu w żywność i w leki osób objętych kwarantanną. Według niego premier Morawiecki przyznał, że są osoby, które łamią zasady kwarantanny, m.in. pod pretekstem zaopatrzenia się w niezbędne produkty i leki, czemu starają się przeciwdziałać policjanci. Zadeklarował, że jeżeli oferta zostanie przyjęta przez wojewodów, to Konfederacja utworzy lokalne centra koordynacji wolontariuszy.
Bosak dodał, że podczas spotkania z premierem ponowił swój apel o przesunięcie wyborów prezydenckich i przystąpienie do przygotowania głosowania przez internet, które - jak zauważył - pozwoliłoby zachować wszystkie względy bezpieczeństwa. Według niego wybory mogłyby zostać przesunięte z maja na lipiec lub na jesień, gdy - jak ocenił - ""wszystkie emocje społeczne związane z epidemią, z pandemią koronawirusa mogłyby już opaść"".
1",,DODANE 12.03.2020 17:18,PAP,"TAGI:
mateusz morawiecki pap partie premier rząd sejm zdrowie",https://www.gosc.pl/doc/6213210.Premier-i-przedstawiciele-klubow-parlamentarnych-rozmawiali-o
Problem z Hiszpanią,"Zapatero jest tylko efektem głębokiej kulturowej rewolucji, jaka przeorała Hiszpanię. I dlatego jego ewentualna przegrana w wyborach niewiele zmieni.
Wizyta w Hiszpanii to dla zafascynowanego tradycyjną kulturą tego kraju Polaka i katolika wydarzenie traumatyczne. Dopiero bowiem na miejscu widać, jak głęboko sięga rewolucja obyczajowa, jaką wprowadza tam rząd Zapatero (ale wprowadzały i poprzednie władze). Szkolenia dla nastolatków z masturbacji; przyznanie szesnastolatkom prawa do zabicia własnego dziecka, nawet bez poinformowania o tym rodziców; flaszkodromy (czyli specjalnie wyznaczone przez władze miejskie i uczelniane miejsca, w których studenci mogą się upijać dotowanym alkoholem) – choć Polakowi stają włosy na głowie, Hiszpanów te fakty zdają się nie zaskakiwać. Oni się już do tego przyzwyczaili i sugestia, że mogłoby być inaczej, wywołuje tylko wzruszenie ramion, ewentualnie agresywną sugestię, że z zacofania (polskiego) można się wyleczyć. I wkroczyć na drogę postępu.

Oczywiście nadal można w Hiszpanii podziwiać piękne kościoły, nadal spotkać można ludzi, którzy żyją głęboką katolicką wiarą i chcą ją wprowadzać w życie. Opus Dei, Droga Neokatechumenalna, których ojczyzną pozostaje Półwysep Iberyjski, nadal są tam żywe, ale ich realny wpływ na życie publiczne i społeczne z roku na rok maleje. I nie zmieniają tego nawet ogromne (dwumilionowe) marsze zdesperowanych, zmianami wprowadzanymi przez José Luisa Rodrigueza Zapatero katolików. A nie zmieniają, bowiem premier Hiszpanii jest tylko bolesnym symptomem cywilizacyjnej choroby, która dotyka Hiszpanów.

Dwóch Hiszpanii już nie ma
Podstawowym objawem tej choroby jest fakt, że z głównego nurtu hiszpańskiego życia społecznego i politycznego w zasadzie zniknęła „druga Hiszpania”. Podział na „dwie Hiszpanie” – tę postępową, rewolucyjną, antyklerykalną i tę tradycyjnie katolicką, wierną Kościołowi i moralności – przez dziesięciolecia określał życie polityczne tego kraju. I niezależnie od zmiennych losów dziejowych oba te nurty były zawsze w Hiszpanii obecne. Teraz to się jednak zmieniło. Hiszpania katolicka odchodzi w przeszłość, nie ma już reprezentacji politycznej (bo trudno – o czym dalej – uznać za taką Partię Ludową), a młodzież (z wyjątkami oczywiście, ale mówię o głównym nurcie) w zasadzie uznaje zapateryzm za normę kulturową, a nie za wyjątek.
1 2 3
OCEŃ TEN ARTYKUŁ
1 2 3 4 5","TOMASZ P. TERLIKOWSKI, FILOZOF, PUBLICYSTA",DODANE 23.11.2009 19:57,GN 47/2009,,https://www.gosc.pl/doc/788861.Problem-z-Hiszpania
"Miłość z fantazją, ale na całego","Turyści popijający wino w wykwintnej rzymskiej restauracji czasem nawet się nie domyślają, że finansują w ten sposób akcję pomocy chorym ludziom. Zdradzają to tylko czerwone nalepki „wino dla życia”. To jeden z wielu pomysłów Wspólnoty św. Idziego.
Czterdzieści lat temu kilku licealistów, którym w gorączce 1968 roku nie dawały spokoju słowa Chrystusa o ubogich. Dzisiaj – ponad 50 tysięcy mężczyzn i kobiet zaangażowanych w pracę z najbiedniejszymi, dialog ekumeniczny i międzyreligijny, mediacje pokojowe i walkę z AIDS w Afryce. – Nie ma ściśle określonych celów i zadań – mówi o Wspólnocie św. Idziego jej kościelny asystent bp Vincenzo Paglia. – Jest jak drzwi, do których ciągle ktoś puka. Nam nie zostaje nic innego, jak zawsze starać się otwierać. To „otwieranie drzwi” zaczęło się na Zatybrzu, w rzymskiej dzielnicy, o której mówi się, że była miejscem powstania pierwszej gminy chrześcijańskiej w Wiecznym Mieście. Dzisiaj mówi się o nich „ONZ na Zatybrzu”.

 

Wykwalifikowany sommelier Vittorio poleca wino robione specjalnie dla restauracji „U przyjaciół”
Nie tylko dlatego, że w 1992 r. doprowadzili do podpisania pokoju między rządem Mozambiku a partyzantką, kończącego trwającą ponad 10 lat wojnę, w której zginęło ponad milion ludzi. We Wspólnocie jest zawsze wielokulturowo i międzynarodowo. Bieda nie ma jednego obywatelstwa czy rasy.


Część dochodów ze sprzedaży artykułów spożywczych dofinansowuje akcje Wspólnoty
– W latach sześćdziesiątych, kiedy Wspólnota stawiała pierwsze kroki, w rzymskich barakowiskach mieszkali Włosi z Południa, którzy przyjeżdżali tu szukać pracy – opowiada Massimiliano Signifredi. – Dzisiaj ich miejsce zajęli Rumuni, Romowie, Albańczycy. Ale są też inne rodzaje biedy.
1 2 3 4
OCEŃ TEN ARTYKUŁ
1 2 3 4 5",KS. ANDRZEJ JERIE,DODANE 16.05.2008 11:39,GN 20/2008,,https://www.gosc.pl/doc/802698.Milosc-z-fantazja-ale-na-calego
Naukowcy niesłuszni,"Na katolickim uniwersytecie w Warszawie miała odbyć się konferencja o homoseksualizmie. Jednak gdy „Gazeta Wyborcza” napisała, że wezmą w niej udział naukowcy o niewłaściwych poglądach, przestraszone władze uczelni natychmiast konferencję odwołały.
Chodzi o Uniwersytet Kardynała Stefana Wyszyńskiego. Jego władze podjęły szokującą decyzję: wyprosiły ze swoich murów naukowców, których badania są zbieżne z nauką Kościoła o homoseksualizmie. – Przyczyną jest bardzo niezdrowa wrzawa, jaką wywołała „Gazeta Wyborcza” – tłumaczył w rozmowie z „Gościem” swoją decyzję prorektor UKSW prof. Marek Kowalski.

Uczelnia jest posłuszna
Mowa o artykule „Obłędne nauki o gejach” w „Gazecie Wyborczej” z 6 maja. Dziennikarze „Wyborczej” zaatakowali zaproszonych na konferencję naukowców, przyklejając im łatkę homofobów. Wicenaczelny Piotr Pacewicz grzmiał w komentarzu: „Taka konferencja kompromituje katolicką uczelnię”. I apelował o jej odwołanie, żeby gejom, którzy pewnie też studiują na UKSW, nie było przykro. Tekst „Wyborczej” nie był zaskoczeniem. Wiadomo, że w tej sprawie „Gazeta” ma poglądy wprost wrogie wobec nauki Kościoła. I ma prawo pisać, co jej się podoba, nawet jeśli w jej tekstach na ten temat ideologia bierze górę nad argumentami naukowymi. Zaskoczeniem dla wielu katolików nie były więc teksty „Wyborczej”, ale fakt, że na krytykę w GW władze katolickiej uczelni zareagowały pospiesznym odwołaniem konferencji.

Jeśli władze UKSW liczyły, że odwołując konferencję, odzyskają święty spokój, to musiały bardzo się zdziwić. Studenci z Koła Naukowego Myśli Politycznej i Prawnej UKSW, którzy organizowali konferencję, przenieśli ją bowiem do sąsiedniego Domu Rekolekcyjno-Formacyjnego. A Internet napełnił się głosami oburzenia na władze uczelni. Młodzi ludzie pisali, że władze UKSW widać nie mają pojęcia, kim był patron tej uczelni, kard. Wyszyński. Dziennikarz internetowego portalu Fronda.pl skomentował tekst „Wyborczej”: „Artykuł jest opatrzony komentarzem jednego z czołowych publicystów dziennika, Piotra Pacewicza, znanego z tego, że niespełna rok temu nawoływał do zabicia dziecka 14-letniej Agaty z Lublina. Dzisiaj ten sam człowiek dyktuje władzom katolickiej uczelni, kto ma prawo na niej wykładać”. Na UKSW zaczęły też napływać listy elektroniczne z protestami internautów.

Geje burzą społeczeństwo
Konferencji „Homoseksualizm z naukowego i religijnego punktu widzenia”, choć odbywała się poza uczelnią, przysłuchiwało się ostatecznie około 400 osób. Głos zabierali profesorowie PAT, UAM i UKSW. Mówili o genezie zaburzeń homoseksualnych, o etycznych i psychologicznych aspektach homoseksualizmu. Wykład wygłosiła także osoba, której tolerancyjni wielbiciele politycznej poprawności już całkiem nie chcą słuchać: dr Paul Cameron, psycholog i badacz seksualności z USA, twórca Instytutu Badań nad Rodziną.
1 2 3
OCEŃ TEN ARTYKUŁ
1 2 3 4 5",PRZEMYSŁAW KUCHARCZAK,DODANE 16.05.2009 17:00,GN 20/2009,,https://www.gosc.pl/doc/787706.Naukowcy-niesluszni
Subiektywny przegląd tygodnia,"Wydanie #62. Zapraszam do lektury: Wojciech Teister
Mijający tydzień upłynął pod znakiem dwóch ważnych liturgicznych obchodów: Uroczystości Wniebowzięcia Najświętszej Maryi Panny i liturgicznego wspomnienia (a w archidiecezji katowickiej uroczystości) św. Jacka. W dniu Wniebowzięcia prymas Polski abp Wojciech Polak przypomniał, że uroczystość ta nie wskazuje na miejsce, w które zmierzamy, a na relację, bo niebo to nie tajemnicze zaświaty, ale życie całkowicie w Bogu.
Aby przeczytać ten tekst w całości, trzeba założyć konto w naszym serwisie. Możesz też otrzymywać w każdą niedzielę Subiektywny przegląd tygodnia na swoją skrzynkę mailową, jeśli zamówisz ""Subiektywny newsletter"".
DOSTĘPNE JEST 14% TREŚCI. CHCESZ WIĘCEJ?


1",WOJCIECH TEISTER,DODANE 22.08.2021 18:00,,,https://www.gosc.pl/doc/7056757.Subiektywny-przeglad-tygodnia
Familijne świętowanie,"W stolicy Dolnego Śląska rozpoczyna się Miesiąc Rodziny. To dobra okazja, by pokazać, na jak duże wsparcie mogą one liczyć ze strony miasta.
Inicjatyw wspierających rodziny podejmowanych przez Wrocław jest bardzo wiele. W prorodzinnych działaniach nie chodzi jednak tylko o wydane pieniądze. – Bez trwałej, silnej rodziny nie możemy mówić o zintegrowanym społeczeństwie – mówi Anna Szarycz, wiceprezydent Wrocławia.
Kompetencje i zdrowie
Anna Józefiak-Materna, dyrektor wrocławskiego MOPS-u, podkreśla, że miasto nie działa na oślep. Aby określić, jakie są największe zagrożenia dla trwałości i siły rodziny, badaniom poddano zarówno rodziny małe, jak i wielodzietne. Dzięki temu udało się dobrze ukierunkować wsparcie. – Na pierwszym miejscu potrzeb znalazły się słabe kompetencje opiekuńczo-wychowawcze, a na kolejnym kwestie związane ze zdrowiem i profilaktyką prozdrowotną. To są filary, na których budujemy ofertę dla rodzin – tłumaczy.
Jak wygląda to w praktyce? W podnoszeniu kompetencji opiekuńczo-wychowawczych pomagają m.in. poradnie rodzinne. Większość z nich działa przy wrocławskich parafiach. – Zajęcia odbywają się m.in. w ramach kursów przedmałżeńskich, podczas których prowadzący przygotowują do odpowiedzialnego rodzicielstwa – tłumaczy A. Szarycz. Podkreśla również ogromną rolę poradni w terapiach, gdy pojawiają się realne problemy. Prowadzone są także specjalne zajęcia dla młodzieży, przygotowujące do pełnienia ról społecznych.  
Realizując drugi filar, miasto współpracuje m.in. ze szpitalami. Utworzono cztery bezpłatne szkoły rodzenia oraz powołano ośrodki edukacyjno-informacyjne dla małżeństw, w ramach których można skorzystać z porady pediatry, położnej, psychologa i innych specjalistów. Co roku finansowane są zakupy niezbędnego sprzętu medycznego dla wrocławskich oddziałów położniczo-noworodkowych.
Joanna Nyczak, dyrektor Wydziału Zdrowia i Spraw Społecznych, zaznacza, że ważnym elementem wsparcia jest dobra organizacja opieki żłobkowej i przedszkolnej. – Z roku na rok powiększa się liczba miejsc oraz poprawia jakość opieki w naszych placówkach. Tam również prowadzona jest edukacja dzieci i rodziców z zakresu zdrowego żywienia, dbania o higienę oraz aktywność fizyczną – zapewnia. Służą temu programy profilaktyczne, m.in. wczesnego wykrywania wad narządu wzroku i słuchu, próchnicy, wad postaw czy przeciwdziałania otyłości.
Dla starszych dzieci miasto finansuje lekcje, na których młodzież gimnazjalna jest przygotowywana do dojrzałości i odpowiedzialności seksualnej. – Dzieje się to przy okazji szczepień przeciwko wirusowi HPV. Zarówno chłopcy, jak i dziewczęta zdobywają wtedy naprawdę ważne dla nich informacje z zakresu problematyki medycznej. Zajęcia prowadzone są przez lekarzy, doświadczonych pedagogów i specjalistów – dodaje J. Nyczak.
1 2
OCEŃ TEN ARTYKUŁ
1 2 3 4 5",KAROL BIAŁKOWSKI,DODANE 22.05.2014 00:00,Gość Wrocławski 21/2014,"TAGI:
gość wrocławski",https://www.gosc.pl/doc/2009911.Familijne-swietowanie
Święty zarządca,"Nad pianinem Święta Rodzina, na oknie św. Józef. A mały Józek wybiera pulchnymi paluszkami ciasteczka – przedsmak świąt.
Marta i Andrzej Otrząskowie są małżeństwem od ośmiu lat. Sześć lat temu urodziła im się Antonina, cztery lata temu Marcin. A dwa i pół roku temu urodził się Józek, chociaż jego mama zawsze zarzekała się, że nie nazwie tak syna. Najwyraźniej święty patron postanowił inaczej, bo dobrze sobie rodzinę upatrzył. I prowadzi.
Imiona od patrona
Niemal samo centrum Kędzierzyna-Koźla. Niedaleko przedszkole, szkoła, kościół, sklepy, czyli wszystko, co młodej rodzinie do życia potrzebne. Marta i Andrzej poznali się jeszcze na studiach – razem dojeżdżali pociągiem do Opola. Obecnie ona jest behapowcem i organistką, on – planistą produkcji. Chyba te ich zawody i pasje kształtują dom: ma być i śpiewająco, i porządnie zaplanowane. Choć akurat przy trojgu małych dzieciach rodzicielskie plany często zderzają się z przedszkolnymi wirusami czy zwykłymi fochami 2,5-latka. – Z dziećmi trudniej coś zaplanować, ale to urok życia w rodzinie. Uczy pokory – śmieje się Andrzej. – Pełne planowanie trzeba zostawić w pracy.
Praca Marty to (również) wieczory w kościele, prowadzenie chóru. Śluby, pogrzeby i w niedziele dwie Msze. – Lubię swoją pracę, a ponieważ nie pracuję na pełnym organistowskim etacie, mogę łączyć aktywność zawodową z wychowywaniem dzieci – opowiada Marta, przygotowując kluski śląskie na obiad.
Z przedszkola wracają Antosia i Marcinek. Mały Józek chętnie wita brata, bo jest już mocno znudzony siedzeniem z dorosłymi.
– Gdzie masz, Józiu, swojego św. Józefa? – pyta mama. Józek podbiega do figurki patrona. Obok stoją też figurki św. Antoniego i św. Marcina. Każde dziecko ma dobrą ochronę… – Już gdy byłam w ciąży, wybieraliśmy dzieciom imiona. Miały być ładne, ale przede wszystkim miały być niejako „prezentem” na całe życie, bo zależało nam na ochronie z nieba, na dobrych patronach. O ile „Antonina” i „Marcin” nie wywoływały większych emocji, o tyle „Józef” tak – śmieje się Marta. – Moja mama zawsze mówiła, że warto nazwać tak syna. Ja miałam wątpliwości, to imię wydawało mi się zbyt staromodne. Widać patron sam wybrał sobie Józka, bo gdy urodziłam małego, imię Józef i postać świętego patrona jakoś same powróciły. Czułam, że nie mogę się temu sprzeciwić. I synek został Józefkiem.
Święty Józef od zawsze
Święty Józef był niejako zawsze z panią Martą. Choć zwykle nie narzucał się i działał w ciszy. – W parafii mojego dzieciństwa był kult św. Józefa. Modliłam się więc do niego od dziecka. Choć pewnie dopiero w dorosłości zaczęłam odkrywać Józefa w kontekście rodziny: jako najlepszego opiekuna – mówi pani Marta.
Andrzej długo nie znał świętego bliżej. Choć jego mama modliła się właśnie do św. Józefa o dobrą żonę dla syna. – Mama używała diecezjalnego modlitewnika, w którym są modlitwy o dobrą żonę i o dobrego męża – opowiada Andrzej. Przy modlitwie o dobrą żonę jest wezwanie do Józefa: „Święty Józefie, miłośniku czystości i wzorze wielkiej roztropności, uproś mi tę łaskę u Boga. Amen”. Łaska to oczywiście dobra żona…
– Ja byłam mocno aktywna na studiach: duszpasterstwo, wyjazdy, różne pomysły. Chłopaka nie miałam. W końcu zaczęłam wzdychać do św. Józefa, by pomógł mi kogoś poznać. I też korzystałam z diecezjalnego modlitewnika.
Andrzej i Marta pod koniec studiów byli parą. Andrzej oświadczył się po roku, a po kolejnym wzięli ślub.
Historii Otrząsków przysłuchują się dzieci. Przysłuchuje się też wisząca nad pianinem ikona Świętej Rodziny. Św. Józef lekko się uśmiecha.
Dom od Józefa
Mieszkali w trzech pokojach na piętrze. Najpierw, gdy byli sami, mieszkanie było w sam raz. Gdy zaczęły rodzić się dzieci, jakby się kurczyło. – Najtrudniejsze dla mnie było wdrapywanie się po schodach z dziećmi. Zaczęliśmy myśleć o zamianie mieszkania. O domu nawet nie pomyśleliśmy, ze względów ekonomicznych i logistycznych – jesteśmy realistami. Szczytem marzeń było mieszkanie czteropokojowe na parterze… – opowiada Marta.
I przypomina sobie jeszcze jedno wydarzenie. – Kilka lat temu w „Gościu Niedzielnym” przeczytałam reportaż o pewnej rodzinie, której św. Józef „załatwił” dom. Westchnęłam w duchu: „Może i nam byś pomógł, św. Józefie?”. Widocznie święty wziął to bardzo na serio, bo po ludzku wszystko, co się potem zdarzyło, nie ułożyłoby się tak dobrze.
Otrząskowie zaczęli rozglądać się za mieszkaniem, gdy mały Józek był już na świecie. – Któregoś dnia kolega z pracy powiedział, że niedaleko jest dom na sprzedaż. Mówił, że ładny i z ogródkiem. Postanowiłem obejrzeć – opowiada Andrzej. – Pojechałem tam i faktycznie: świetna lokalizacja, dom w sam raz dla rodziny z dziećmi. Zacząłem się nim interesować…
I wtedy okazało się, że sytuacja prawna budynku jest skomplikowana: dom przejął syndyk. Miał być licytowany. – Posiadaliśmy oszczędności, które wystarczyły na wadium. Zaryzykowaliśmy. I wtedy nastąpił cały szereg niesprzyjających „zbiegów okoliczności”, z których wyjście zawdzięczamy św. Józefowi.
Otrząskowie dom wylicytowali. Ale żeby go kupić, musieli wziąć pożyczkę. Jednak bank nie mógł porozumieć się z syndykiem. – Był Adwent, chcieliśmy spokojnie przygotować się do Bożego Narodzenia, a musieliśmy walczyć o dom – wspomina Andrzej.
– Marzyłam, że w Boże Narodzenie pokażemy dzieciom klucze do nowego domu. Jednak na marzeniach się skończyło… – dodaje Marta.
Nowenny
Ale gdy było już naprawdę źle i oboje byli zmęczeni i przestawali wierzyć w powodzenie całego przedsięwzięcia, postanowili modlić się do św. Józefa. Nowenną. – Zacząłem prosić go o pomoc. Jeden dzień, drugi, trzeci. Nic się nie zmieniało. Czwarty – nic. Piąty i… przełom. Bank i syndyk doszli do porozumienia. Skończyłem nowennę i było już pewne, że dom będzie nasz.
Otrząskowie dostali klucze do nowego domu. Szczęśliwi planowali przeprowadzkę. – Wtedy nastały wielkie mrozy. Razem ze specjalistami od remontów weszliśmy do domu. Panowie orzekli, że to zamarznięta ruina i wszystko jest do wymiany. Mówili, że remont będzie kosztował… 100 tys. zł.
Dla rodziny byłoby to już nie do uniesienia. – Postanowiliśmy szybko prosić św. Józefa o ratunek. Podjęliśmy nowennę drugi raz. Skoro dostaliśmy od niego dom, to przecież musiał – jako cieśla i ojciec rodziny – znaleźć jakieś wyjście.
I święty znalazł
Weszła ekipa remontowa. Skuła część kafelków, sprawdziła dokładnie potencjalne zniszczenia. I jeden z fachowców powiedział wprost: „To cud. To po prostu niemożliwe!”. Cały system grzewczy był sprawny, była tylko jedna usterka. A Marcie i Andrzejowi przypomniały się słowa: „Ustanowił Go panem domu swego. I zarządcą wszystkich posiadłości swoich”. – On jest troskliwym gospodarzem. Warto powierzyć mu swoje domy – mówią zgodnie Otrząskowie.
Po przeprowadzce (w marcu, w okolicy wspomnienia św. Józefa) zamówili Mszę św. przez wstawiennictwo św. Józefa. A Marta, organistka i dyrygentka chóru, wprowadziła do repertuaru Akatyst do św. Józefa. Takie śpiewane i piękne podziękowanie za opiekę… – Mocne są te teksty w Akatyście. Śpiewałam, czytałam i czułam: pięknie nam się wpasował ten św. Józef w dom, pracę i muzyczne działania. Niech nadal prowadzi.
Mały Józek obraca figurkę swojego patrona. I zamaszyście całuje go w nos.
1
OCEŃ TEN ARTYKUŁ
1 2 3 4 5",AGATA PUŚCIKOWSKA,DODANE 14.12.2017 00:00,GN 50/2017,"TAGI:
rok świętego józefa",https://www.gosc.pl/doc/4374310.Swiety-zarzadca
Kalendarz Liturgiczny,"3 sierpnia, poniedziałek
dzień powszedni
II tydzień psałterza, Lb 11,4b–15; Ps 81; Mt 14,13–21

Zebrano z tego, co pozostało, dwanaście pełnych koszy ułomków. Mt 14,20

Dwunastu apostołów dźwiga dwanaście koszów. Zostali sami. Czuli się jak niestrawione przez tłum, wyplute ułomki. Ludzie najedli się do syta i odwrócili na pięcie. Czy apostołowie nie czuli się oszukani? Czy naprawdę tłumowi zależało tylko na jedzeniu? Pierwsze czytanie nie pozostawia wątpliwości. Tłum szemrał: „Wspominamy ryby, któreśmy darmo jedli w Egipcie, ogórki, melony, pory, cebulę i czosnek”.
Zdarzenie sprzed lat: ukraiński stadion wypełniony po brzegi. Ludzie przyszli na seans bioenergoterapeuty. W jednym z sektorów siedzieli chrześcijanie. Gorliwie się modlili. I wtedy stało się coś niespodziewanego. „Cudotwórca” Kaszpirowski rzucił: – Nie mogę nikogo uzdrowić. Coś mi przeszkadza. - Może nasza modlitwa? - zawołał zakonnik z Polski. Ludzie spojrzeli na chrześcijan i... ryknęli: Wynocha! Chcemy zdrowia! - Ale za jaką cenę? Bóg ma dla was życie wieczne – wołał mnich. Jego słowa zagłuszył przeciągły gwizd.

Myśl na dziś: Baranek Boży pożywał baranka. Kto kiedy widział, by baranek pożywał baranka? (Św. Efrem Syryjczyk)

4 sierpnia, wWtorek
wspomnienie św. Jana Marii Vianneya
Lb 12,1–13; Ps 51; Mt 14, 22–36

Miriam i Aaron mówili źle przeciw Mojżeszowi: Czyż Pan mówił z samym tylko Mojżeszem? Lb 12, 7

Zazdrościmy wybranym. Nie wiemy, co przeżywają i jak ciężki krzyż niosą. Patrzymy powierzchownie. – A dlaczego Bóg wybrał akurat Izraela? – zaperzył się jakiś bojowy staruszek na spotkaniu z prof. Anną Świderkówną. A ona – jak zwykle z łagodnym uśmiechem – odpowiedziała: A pan myśli, że to wybraństwo do luksusów i sielanki? Nie! To przede wszystkim wybranie do ofiary, cierpienia, poniżenia. Na sali zapadła cisza jak makiem zasiał. Bóg wybrał Mojżesza, bo „był on człowiekiem bardzo skromnym, najskromniejszym ze wszystkich ludzi, jacy żyli na ziemi”. Wybrał Jana Vianneya, dzisiejszego patrona i patrona Roku Kapłańskiego, bo „był człowiekiem skromnym, najskromniejszym…” To lek na moją gigantomanię.

Myśl na dziś: Kościół to ci, którzy odkrywają wszystko to, co zstąpiło w światłości, i którzy dziękują. Za wszystko.
Olivier Clement

5 sierpnia, środa
dzień powszedni
Lb 13,1–2a. 25–14, 1. 26–29. 34–35; Ps 106; Mt 15,21–28

Widzieliśmy nawet olbrzymów, a w porównaniu z nimi wydaliśmy się sobie jak szarańcza i takimi byliśmy w ich oczach. Lb 14,34

Zwiadowcy wracający z Kanaanu, choć widzieli ziemię opływającą w mleko i miód, knuli przeciw Mojżeszowi, zarażając tłum wirusem strachu. Taktyka demona. Podcinanie skrzydeł już na starcie. Nie walcz o niebo, nie warto - syczy. - Zobacz, jakim kosztem... Za każde dobro płacę złem. Będę kąsał – tresuje nas zły duch, a my często poddajemy się bez walki. Myślę, że zwiadowcy nieprzypadkowo porównali się do szarańczy. Prorok Joel i Jan w Apokalipsie nazywają tak wyjątkowo żarłoczny i chciwy rodzaj demonów. Pożera wszystko, co stanie mu na drodze. Siada jak chmura i pozostawia pustkę.

Myśl na dziś: Gdy demony widzą nasz lęk, powiększają obawę przez zwidy i pogróżki, aż do duchowej udręki. Jeśli nas zastają radującymi się Panem... odchodzą zasmucone (Św. Antoni Pustelnik).

6 sierpnia, czwartek
święto Przemienienia Pańskiego
Dn 7,9–10.13–14; Ps 97; 2 P 1,16–19; Mk 9,2–10

Tron Jego był z ognistych płomieni, jego koła – płonący ogień. Strumień ognia się rozlewał i wypływał od Niego. Dn 7,9

Ogień? Atrybut piekła! - odpowiedzą Polacy zaczepieni w czasie sondy publicznej. Nieprawda. Demon jest jak małpa (tak przedstawiali go średniowieczni malarze). Nie tworzy, ale odbija rzeczywistość w krzywym zwierciadle. To niebo jest pełne ognia. Serce Jezusa płonie z tęsknoty. Wystarczy przeczytać pierwszą, zapierającą dech w piersiach stronę Księgi Ezechiela. Nasza pielgrzymka do nieba to nieustanna walka o ogień, powracanie do rozpalonego przed laty charyzmatu, przypominanie o tym, że mamy być gorący.

Myśl na dziś: Dobra Nowina, żeby mogła być przyjęta jako dobra, musi padać na teren udręki płynącej z doświadczenia zła (Alfred Cholewiński SJ).

7 sierpnia, piątek
dzień powszedni
Pwt 4,32–40; Ps 77; Mt 16,24–28

Strzeż Jego praw i nakazów, które ja dziś polecam tobie pełnić; by dobrze ci się wiodło Pwt 4,40

W La Salette Maryja zwierzyła się przestraszonym dzieciom: Ludzie złorzeczą mojemu Synowi. W ubiegłym roku dałam wam to do zrozumienia przy ziemniakach. Nie wzburzyło was to. Wręcz przeciwnie, gdy znajdowaliście zgniłe, to przeklinaliście imię mego Syna. Będą one dalej gniły i na Boże Narodzenie nie będzie już żadnych. Jeżeli plony się psują, to tylko z waszego powodu. Jeżeli ludzie się nawrócą, kamienie i skały zamienią się w sterty zboża, a ziemniaki same się zasadzą"" - zapewniała pastuszków Maryja. Początkowo odrzucałem to orędzie. Jest nieprawdopodobne - myślałem. Ale przeczytałem 28 rozdział Księgi Powtórzonego Prawa. Jesteśmy jak naczynia połączone. Słuchaj mojego głosu - mówi Bóg - a będzie ci się dobrze wiodło.

Myśl na dziś: Nauczmy się więcej nie złorzeczyć, nauczmy się więcej nie gardzić. Nie ma innej cnoty, jak nie pogardzać (Olivier Clement).

8 sierpnia, sobota
wspomnienie św. Dominika
Pwt 6,4–13; Ps 18; Mt 17,14–20

Podszedł do Niego pewien człowiek i padając przed Nim na kolana, prosił: Panie, zlituj się nad moim synem! Mt 17,14

Zlituj się! Uratuj! Ocal! - w tym bezbronnym krzyku odnajduję płacz świętego Dominika. Dziś jego święto. Przez cały dzień chodził po mieście i rozmawiał z ludźmi, ale gdy zapadł zmrok, bracia widzieli, jak zamykał się w rzymskim kościele świętej Sabiny, kładł krzyżem na chłodnej posadzce i płakał: Boże, co się stanie z grzesznikami? Dominikanie zrodzili się właśnie z tego krzyku. Biblijny ojciec błagał Jezusa: „Zlituj się nad moim synem! Bardzo cierpi; bo często wpada w ogień, a często w wodę”. Zlituj się, bo Zły rzuca nami raz w wodę, a raz w ogień. Jesteśmy targani prądami morskimi, rzucani ze skrajności w skrajność. Ulituj się!

Myśl na dziś: Cierpisz – uwierz jednak również, że to sam Jezus cierpi w tobie i dla ciebie (Św. o. Pio).
1
OCEŃ TEN ARTYKUŁ
1 2 3 4 5",MARCIN JAKIMOWICZ,DODANE 29.07.2009 07:27,GN 31/2009,,https://www.gosc.pl/doc/798660.Kalendarz-Liturgiczny
Święty zarządca,"Nad pianinem Święta Rodzina, na oknie św. Józef. A mały Józek wybiera pulchnymi paluszkami ciasteczka – przedsmak świąt.
Marta i Andrzej Otrząskowie są małżeństwem od ośmiu lat. Sześć lat temu urodziła im się Antonina, cztery lata temu Marcin. A dwa i pół roku temu urodził się Józek, chociaż jego mama zawsze zarzekała się, że nie nazwie tak syna. Najwyraźniej święty patron postanowił inaczej, bo dobrze sobie rodzinę upatrzył. I prowadzi.
Imiona od patrona
Niemal samo centrum Kędzierzyna-Koźla. Niedaleko przedszkole, szkoła, kościół, sklepy, czyli wszystko, co młodej rodzinie do życia potrzebne. Marta i Andrzej poznali się jeszcze na studiach – razem dojeżdżali pociągiem do Opola. Obecnie ona jest behapowcem i organistką, on – planistą produkcji. Chyba te ich zawody i pasje kształtują dom: ma być i śpiewająco, i porządnie zaplanowane. Choć akurat przy trojgu małych dzieciach rodzicielskie plany często zderzają się z przedszkolnymi wirusami czy zwykłymi fochami 2,5-latka. – Z dziećmi trudniej coś zaplanować, ale to urok życia w rodzinie. Uczy pokory – śmieje się Andrzej. – Pełne planowanie trzeba zostawić w pracy.
Praca Marty to (również) wieczory w kościele, prowadzenie chóru. Śluby, pogrzeby i w niedziele dwie Msze. – Lubię swoją pracę, a ponieważ nie pracuję na pełnym organistowskim etacie, mogę łączyć aktywność zawodową z wychowywaniem dzieci – opowiada Marta, przygotowując kluski śląskie na obiad.
Z przedszkola wracają Antosia i Marcinek. Mały Józek chętnie wita brata, bo jest już mocno znudzony siedzeniem z dorosłymi.
– Gdzie masz, Józiu, swojego św. Józefa? – pyta mama. Józek podbiega do figurki patrona. Obok stoją też figurki św. Antoniego i św. Marcina. Każde dziecko ma dobrą ochronę… – Już gdy byłam w ciąży, wybieraliśmy dzieciom imiona. Miały być ładne, ale przede wszystkim miały być niejako „prezentem” na całe życie, bo zależało nam na ochronie z nieba, na dobrych patronach. O ile „Antonina” i „Marcin” nie wywoływały większych emocji, o tyle „Józef” tak – śmieje się Marta. – Moja mama zawsze mówiła, że warto nazwać tak syna. Ja miałam wątpliwości, to imię wydawało mi się zbyt staromodne. Widać patron sam wybrał sobie Józka, bo gdy urodziłam małego, imię Józef i postać świętego patrona jakoś same powróciły. Czułam, że nie mogę się temu sprzeciwić. I synek został Józefkiem.
Święty Józef od zawsze
Święty Józef był niejako zawsze z panią Martą. Choć zwykle nie narzucał się i działał w ciszy. – W parafii mojego dzieciństwa był kult św. Józefa. Modliłam się więc do niego od dziecka. Choć pewnie dopiero w dorosłości zaczęłam odkrywać Józefa w kontekście rodziny: jako najlepszego opiekuna – mówi pani Marta.
Andrzej długo nie znał świętego bliżej. Choć jego mama modliła się właśnie do św. Józefa o dobrą żonę dla syna. – Mama używała diecezjalnego modlitewnika, w którym są modlitwy o dobrą żonę i o dobrego męża – opowiada Andrzej. Przy modlitwie o dobrą żonę jest wezwanie do Józefa: „Święty Józefie, miłośniku czystości i wzorze wielkiej roztropności, uproś mi tę łaskę u Boga. Amen”. Łaska to oczywiście dobra żona…
– Ja byłam mocno aktywna na studiach: duszpasterstwo, wyjazdy, różne pomysły. Chłopaka nie miałam. W końcu zaczęłam wzdychać do św. Józefa, by pomógł mi kogoś poznać. I też korzystałam z diecezjalnego modlitewnika.
Andrzej i Marta pod koniec studiów byli parą. Andrzej oświadczył się po roku, a po kolejnym wzięli ślub.
Historii Otrząsków przysłuchują się dzieci. Przysłuchuje się też wisząca nad pianinem ikona Świętej Rodziny. Św. Józef lekko się uśmiecha.
Dom od Józefa
Mieszkali w trzech pokojach na piętrze. Najpierw, gdy byli sami, mieszkanie było w sam raz. Gdy zaczęły rodzić się dzieci, jakby się kurczyło. – Najtrudniejsze dla mnie było wdrapywanie się po schodach z dziećmi. Zaczęliśmy myśleć o zamianie mieszkania. O domu nawet nie pomyśleliśmy, ze względów ekonomicznych i logistycznych – jesteśmy realistami. Szczytem marzeń było mieszkanie czteropokojowe na parterze… – opowiada Marta.
I przypomina sobie jeszcze jedno wydarzenie. – Kilka lat temu w „Gościu Niedzielnym” przeczytałam reportaż o pewnej rodzinie, której św. Józef „załatwił” dom. Westchnęłam w duchu: „Może i nam byś pomógł, św. Józefie?”. Widocznie święty wziął to bardzo na serio, bo po ludzku wszystko, co się potem zdarzyło, nie ułożyłoby się tak dobrze.
Otrząskowie zaczęli rozglądać się za mieszkaniem, gdy mały Józek był już na świecie. – Któregoś dnia kolega z pracy powiedział, że niedaleko jest dom na sprzedaż. Mówił, że ładny i z ogródkiem. Postanowiłem obejrzeć – opowiada Andrzej. – Pojechałem tam i faktycznie: świetna lokalizacja, dom w sam raz dla rodziny z dziećmi. Zacząłem się nim interesować…
I wtedy okazało się, że sytuacja prawna budynku jest skomplikowana: dom przejął syndyk. Miał być licytowany. – Posiadaliśmy oszczędności, które wystarczyły na wadium. Zaryzykowaliśmy. I wtedy nastąpił cały szereg niesprzyjających „zbiegów okoliczności”, z których wyjście zawdzięczamy św. Józefowi.
Otrząskowie dom wylicytowali. Ale żeby go kupić, musieli wziąć pożyczkę. Jednak bank nie mógł porozumieć się z syndykiem. – Był Adwent, chcieliśmy spokojnie przygotować się do Bożego Narodzenia, a musieliśmy walczyć o dom – wspomina Andrzej.
– Marzyłam, że w Boże Narodzenie pokażemy dzieciom klucze do nowego domu. Jednak na marzeniach się skończyło… – dodaje Marta.
Nowenny
Ale gdy było już naprawdę źle i oboje byli zmęczeni i przestawali wierzyć w powodzenie całego przedsięwzięcia, postanowili modlić się do św. Józefa. Nowenną. – Zacząłem prosić go o pomoc. Jeden dzień, drugi, trzeci. Nic się nie zmieniało. Czwarty – nic. Piąty i… przełom. Bank i syndyk doszli do porozumienia. Skończyłem nowennę i było już pewne, że dom będzie nasz.
Otrząskowie dostali klucze do nowego domu. Szczęśliwi planowali przeprowadzkę. – Wtedy nastały wielkie mrozy. Razem ze specjalistami od remontów weszliśmy do domu. Panowie orzekli, że to zamarznięta ruina i wszystko jest do wymiany. Mówili, że remont będzie kosztował… 100 tys. zł.
Dla rodziny byłoby to już nie do uniesienia. – Postanowiliśmy szybko prosić św. Józefa o ratunek. Podjęliśmy nowennę drugi raz. Skoro dostaliśmy od niego dom, to przecież musiał – jako cieśla i ojciec rodziny – znaleźć jakieś wyjście.
I święty znalazł
Weszła ekipa remontowa. Skuła część kafelków, sprawdziła dokładnie potencjalne zniszczenia. I jeden z fachowców powiedział wprost: „To cud. To po prostu niemożliwe!”. Cały system grzewczy był sprawny, była tylko jedna usterka. A Marcie i Andrzejowi przypomniały się słowa: „Ustanowił Go panem domu swego. I zarządcą wszystkich posiadłości swoich”. – On jest troskliwym gospodarzem. Warto powierzyć mu swoje domy – mówią zgodnie Otrząskowie.
Po przeprowadzce (w marcu, w okolicy wspomnienia św. Józefa) zamówili Mszę św. przez wstawiennictwo św. Józefa. A Marta, organistka i dyrygentka chóru, wprowadziła do repertuaru Akatyst do św. Józefa. Takie śpiewane i piękne podziękowanie za opiekę… – Mocne są te teksty w Akatyście. Śpiewałam, czytałam i czułam: pięknie nam się wpasował ten św. Józef w dom, pracę i muzyczne działania. Niech nadal prowadzi.
Mały Józek obraca figurkę swojego patrona. I zamaszyście całuje go w nos.
1
OCEŃ TEN ARTYKUŁ
1 2 3 4 5",AGATA PUŚCIKOWSKA,DODANE 14.12.2017 00:00,GN 50/2017,"TAGI:
rok świętego józefa",https://www.gosc.pl/doc/4374310.Swiety-zarzadca
,"Dlaczego sanktuarium w Lourdes stało się miejscem szczególnym dla chorych?
W najnowszym ""Gościu Niedzielnym"" nr 6/2023
GOŚĆ NIEDZIELNY
Dla uzdrowionych i pozostałych [Franciszek Kucharczak]
Ze względu na wyjątkowy związek francuskiego sanktuarium z tajemnicą choroby wspomnienie liturgiczne NMP z Lourdes 11 lutego zostało ogłoszone Światowym Dniem Chorego. Ustanowił go Jan Paweł II 13 maja 1992 r. Franciszek Kucharczak pisze o cudach, których Bóg dokonał w tamtejszym sanktuarium. „Uzdrowienia są wskazaniem, że Bóg chce zawsze dobra człowieka. Nie znaczy to jednak,że ci wszyscy, którzy nie doznają cudownego uzdrowienia – a tacy są w ogromnej większości – nie są objęci Bożą dobrocią. Istotą cudów uzdrowienia nie jest zastąpienie medycyny czy usunięcie ze świata wszelkich chorób, lecz skierowanie człowieka na wartości wieczne, nieprzemijające. W tej perspektywie wynikiem ludzkich modlitw nie zawsze musi być zdrowie fizyczne. Rozumiała to św. Zelia Martin, matka św. Teresy, która po zachorowaniu na raka pielgrzymowała do Lourdes. Ponieważ nie została uzdrowiona, uznała, że Bóg chce inaczej, i spokojnie zajęła się przygotowaniami do śmierci. Doświadczenie św. Zelii przypomina, że Lourdes to mimo wszystko dużo bardziej sanktuarium chorych niż uzdrowionych fizycznie. Inaczej jest z duchem – bo uzdrowienia duchowe są tam normą” – przypomina autor.
Umrę za dwa tygodnie [Agnieszka Huf]
Dlaczego tak bardzo boimy się raka, co można zrobić, kiedy medycznie już nic nie można zrobić i co powiedzieć nastolatkowi, który nigdy nie będzie dorosły, w rozmowie z Agnieszką Huf mówi o. Filip Buczyński OFM, psychoonkolog.” Psychoonkolog ma przede wszystkim pomóc pacjentowi skorzystać ze wszystkich zasobów, które on ma. Poza tym pacjent potrzebuje tego, by być w relacji z drugim człowiekiem w sposób szczery i otwarty. Święty Jan Paweł II powiedział, że opieka nad chorym jest pełną miłości obecnością. Rozumiem to jako połączenie profesjonalizmu psychoonkologa i jego cech osobowych,bardzo ludzkich, które są pacjentowi potrzebne na każdym etapie choroby” – mówi o. Buczyński.
Patrzę w przyszłość z nadzieją [Ks. Wojciech Parfianowicz]
O zmaganiu z chorobą, planach na emeryturę, radościach i smutkach kończącej się posługi mówi w rozmowie z ks. Wojciechem Parfianowiczem bp Edward Dajczak. „Zasadniczym powodem rezygnacji jest zdrowie, a konkretnie skutki przebytych przeze mnie trzech zakażeń wirusem powodującym COVID. Najcięższe było to drugie. Pozostawiło w moim życiu ślad, który trwa od roku 2021. Próbuję to jakoś opanować, również za pomocą leków, ale idzie to z trudem. Sprawa dotyczy stanów lękowych, które na szczęście minęły, nie minęły natomiast ataki depresji. Bywają one nieraz na tyle mocne, że powodują wycofywanie się, chęć ukrycia się. Człowiek chciałby po prostu zasnąć i nie czuć rzeczywistości. Ci, którzy doświadczają depresji, wiedzą, o czym mówię. Wiąże się to z moim poczuciem odpowiedzialności za diecezję. Trzeba przecież podejmować decyzje, o większej czy mniejszej wadze. Zauważyłem, że ten stan się nasilał, kiedy do podjęcia była trudna decyzja. Zaczynało się odkładanie, na jutro, na pojutrze. Doszedłem do wniosku, że było to ze szkodą dla diecezji” – mówi bp Dajczak.
O młodzież trzeba (mądrze) powalczyć [Agata Puścikowska]
Jak reagować, gdy dziecko nie chce chodzić na religię w szkole? To pytanie zadaje sobie wielu rodziców. Agata Puścikowska rozmawia z katechetami i rodzicami, szukając rozwiązania tego problemu. „Pojawiają się wzajemne oskarżenia, pytania: Kto jest winien takiej sytuacji? Co im „strzeliło do głowy” – jakie są ich motywacje? Co zrobiliśmy nie tak? A przede wszystkim: jak rozmawiać z młodymi, by jednak chcieli na katechezę chodzić, wrócić. Jednoznacznych odpowiedzi jednak nie będzie. Prócz jednego, logicznego wniosku, że stosowanie nakazów i zakazów u ludzi młodych przynosi odwrotny efekt. A rzeczywistość wiary, szukania Boga, to we współczesnym świecie płaszczyzna i delikatna, i wielowątkowa, i skomplikowana. Niemniej warto posłuchać tych, którzy sporo wiedzą i doświadczają, pracują na co dzień z młodzieżą. Może pozwoli to sprawę nieco na zimno przemyśleć, zrobić własny rachunek katechetycznego sumienia, a następnie opracować plan postępowania z dzieckiem. Może pozwoli to młodą osobę najpierw zrozumieć, by w końcu z nią... rozmawiać” – postuluje autorka.
Skaza na mozaice [Franciszek Kucharczak]
Mozaiki jezuity Marko Rupnika zdobią ponad 200 obiektów na całym świecie. Pochodzący ze Słowenii 68-letni zakonnik realizował swoje dzieła w najważniejszych dla Kościoła miejscach, od Watykanu poczynając. Jego pracami szczyciły się sanktuaria w Fatimie, Lourdes, San Giovanni Rotondo, a także sanktuarium św. Jana Pawła II w Krakowie. „Szczyciły się”, bo już się nie szczycą. Obecnie panuje dezorientacja z powodu skandalu, jaki wybuchł wokół ich autora. Franciszek Kucharczak szuka odpowiedzi na pytanie, jak traktować dzieła sztuki odwołujące się do teologii, kiedy na jaw wychodzą ciężkie przestępstwa, jakich dopuścili się ich autorzy. „Mozaika w kościele, zwłaszcza gdy niesie przesłanie teologiczne, a jej autor jest powszechnie znany, staje się poniekąd także osobistym świadectwem – przynajmniej za jego życia i życia jego pokolenia. Co więc robić, gdy najsławniejsze sanktuaria zdobią prace zawierające „fałszywe świadectwo”? Likwidowanie dzieł sztuki to na ogół barbarzyństwo. Warto jednak nadmienić, że sam Rupnik skuł mozaiki w kaplicy Redemptoris Mater w Watykanie, już częściowo zrealizowane przez prawosławnego artystę Aleksandra Kornouchowa, i zastąpił je swoimi” – pisze Franciszek Kucharczak.
Rosja nie może wygrać [Bogumił Łoziński]
O polityce Polski wobec Rosji i Ukrainy, równości kobiet oraz stosunku prezydenta do aborcji i związków partnerskich w rozmowie z Bogumiłem Łozińskim mówi szef Kancelarii Prezydenta RP minister Grażyna Ignaczak-Bandych. „Rosja nie może wygrać, wygrać musi Ukraina. Wszystkie działania i wysiłki wolnego świata na tym się koncentrują. Natomiast opowieści o rzekomym rozbrajaniu Polski na skutek dozbrajania Ukrainy, to nic innego jak rosyjska propaganda. Wspomagamy Ukrainę, ale nie w takim stopniu, aby osłabiało to nasze możliwości obronne, przekazujemy zaledwie 5 procent posiadanych czołgów Leopard. Polska się nie rozbraja. Wprost przeciwnie, działalność szefa MON premiera Mariusza Błaszczaka sprawia, że polskie zasoby najbardziej zaawansowanego technologicznie sprzętu wojskowego są coraz większe. Pamiętajmy, że każdy wystrzał na Ukrainie z polskiego czołgu oznacza, że to nie jest wystrzał w Polsce. Broń przekazywana Ukrainie służy także bezpieczeństwu Polski. Upadek Ukrainy oznaczałby dla nas wielkie niebezpieczeństwo. Cała nasza wschodnia granica byłaby właściwie z Rosją, bo granicę z Białorusią należy tak traktować. To, że pan Prezydent i polski rząd budują koalicję wsparcia Ukrainy, że jesteśmy tu liderem, to jest działanie przede wszystkim w interesie Polski. Oczywiście bardzo ważna w pomocy Ukrainie jest postawa solidarności z zaatakowanym narodem, i to jako Polacy robimy w sposób wzbudzający na świecie szacunek” – mówi minister.
Pod własnym dachem [Bogumił Łoziński]
Rządowy program Bezpieczny Kredyt 2% to korzystna propozycja, dająca realne szanse na zakup pierwszego mieszkania. Jednak nie rozwiąże całkowicie problemu mieszkalnictwa w Polsce, gdyż nie wszyscy będą mogli wziąć w nim udział. Założenia programu analizuje Bogumił Łoziński.
1",,DODANE 08.02.2023 12:36,,,https://www.gosc.pl/doc/8078437.W-najnowszym-Gosciu-Niedzielnym-o-zmaganiu-sie-z-depresja
"Abp Depo do ks. Galusa: W imię Boże, wzywam księdza do opamiętania!","Kuria częstochowska zapowiada podjęcie kroków przewidzianych prawem kanonicznym w reakcji na fałszywe oskarżenia i obelżywe sformułowania w wypowiedzi ks. Daniela Galusa, suspendowanego duchownego archidiecezji częstochowskiej.
5 stycznia na kanale YouTube wspólnoty ""Miłość i Miłosierdzie Jezusa"" opublikowany został film, w którym ks. Galus mówi o ""zastraszającym, zatrważającym liście, w którym są groźby i żądania, a nie ma pasterskiej miłości, pragnienia jedności, zgody i pokoju"". W odpowiedzi na to nagranie kuria częstochowska opublikowała cały list abp. Wacława Depo, skierowany do ks. Daniela. 
Metropolita częstochowski wskazuje w nim błędy i nadużycia, popełnione przez ks. Daniela Galusa. Chodzi m.in. o oskarżanie biskupa o przynależność do masonerii, fałszowanie pism Stolicy Apostolskiej czy Nuncjusza i o tuszowanie przestępstw, w tym pedofilii czy homoseksualizmu wśród duchowieństwa archidiecezji częstochowskiej. Abp Depo zwraca także uwagę, że ks. Galus współpracuje ze suspendowanymi kapłanami, a także nie wymienia imienia Ojca Świętego oraz biskupa miejsca w liturgii. Przypomina, że wszystkie podejmowane przez niego działania wobec ks. Galusa były zgodne z obowiązującym prawem, są legalne i właściwe, co zostało potwierdzone przez Stolicę Apostolską. 
""Zważywszy na to, co powyżej, ale przede wszystkim mając przez oczyma wyłącznie Boga samego i troskę o Księdza zbawienie oraz dobro Kościoła Chrystusowego, wzywam Księdza do poprawy, odwołania nieprawdziwych twierdzeń, zastosowania się do decyzji wydanych przeze mnie oraz przez Stolicę Apostolską, do porzucenia zgubnej i błędnej drogi nieposłuszeństwa, którą siebie samego oraz wiernych prowadzi Ksiądz poza wspólnotę Kościoła, narażając na zatracenie wieczne. W imię Boże, wzywam Księdza do opamiętania!"" - pisze abp Depo. 
Następnie ordynariusz archidiecezji częstochowskiej wskazuje, jakie działania powinien podjąć suspendowany kapłan, i zapowiada podjęcie konkretnych działań, jeśli ks. Galus nie zastosuje się do jego decyzji.
""Wobec tego oczekuję, że w terminie tygodnia od daty otrzymania niniejszego pisma:
publicznie (korzystając z kanałów przekazu, jakimi jest udostępniane Księdza nauczanie) oraz pisemnie (we własnoręcznie podpisanym i przesłanym mi piśmie) odwoła Ksiądz wszelkie nauki niezgodne z nauczaniem Kościoła,
uzna Ksiądz władzę Ojca Świętego Franciszka oraz moją (a także naszych prawnych następców na urzędzie Biskupa Rzymu i Biskupa Częstochowskiego),
podporządkuje się w posłuszeństwie papieżowi i swemu ordynariuszowi,
przyjmie wszelkie dotychczas podjęte decyzje i uzna ich legalność,
odwoła fałszywe oskarżenia wobec mnie, moich współpracowników oraz duchowieństwa archidiecezji częstochowskiej, a znieważonych tymi kłamliwymi zarzutami przeprosi"".
(...) Chciałbym, by udało się zażegnać wszelkie problemy. Doprawdy nie chcę iść dalej drogą, jaką wskazuje prawo kanoniczne, ale jeśli nie zmieni Ksiądz swej postawy, nie odwoła fałszywych twierdzeń, nie powróci do jedności z Kościołem i nie zastosuje się do moich decyzji, będę zmuszony - dla sprawiedliwości - podjąć te kroki. 
W rozmowie telefonicznej z ""Gościem Niedzielnym"" ks. Mariusz Bakalarz, rzecznik archidiecezji częstochowskiej, poinformował, że w związku z brakiem pisemnej odpowiedzi ks. Galusa w wymaganym terminie i opierając się na opublikowanych w internecie nagraniach z najnowszymi wypowiedziami tego kapłana, kuria zamierza podjąć dalsze kroki przewidziane prawem kanonicznym i wytycznymi Stolicy Apostolskiej.
Zobacz też: Kuria częstochowska: informacja o zawieszeniu kar nałożonych na ks. Galusa jest nieprawdą
Ks. Daniel Galus z archidiecezji częstochowskiej w dniu 29 marca 2022 roku został ukarany karą suspensy obejmująca zakaz wypełniania funkcji związanych z przyjętymi święceniami. Cały teren tzw. Pustelni w miejscowości Czatachowa został wyłączony do odwołania z użytku liturgicznego. Kierowana przez niego Wspólnota Miłość i Miłosierdzie Jezusa, a tym samym także dzieła i przedsięwzięcia z nią związane otrzymały zakaz używania określenia „katolicka”. Jak poinformowała w kwietniu kuria częstochowska, ""decyzje doręczone w dniu 21 kwietnia br. wynikają z braku zmiany postawy ks. Galusa oraz trwania w postawie nieposłuszeństwa mimo napomnień. Należy wyraźnie zaznaczyć, iż powodem nałożenia kary i podjęcia pozostałych decyzji nie są poglądy i wypowiedzi ks. Galusa na temat pandemii wirusa SARS-CoV-2 oraz państwowych i kościelnych zasad bezpieczeństwa, ale wspomniane nieposłuszeństwo wobec decyzji swego biskupa i Stolicy Apostolskiej, fałszywe oskarżenia pod adresem swych przełożonych oraz wzbudzanie wśród wiernych niechęci wobec nich, a także prowadzenie działalności bez wiedzy i zgody swego biskupa, a tym samym wynikające z tych sytuacji wielkie zgorszenie wiernych"". 
Pomimo nałożonej kary ks. Galus nie przestał sprawować sakramentów, nie opuścił również pustelni, którą zamieszkuje. W związku z tym archidiecezja częstochowska przypomniała, że ""sprawowane przez nich sakramenty są niegodziwe, a rozgrzeszenia udzielane w czasie sakramentalnej spowiedzi są także nieważne"".
Kara dla poprawy
Ksiądz został suspendowany. Co to znaczy dla niego i jego zwolenników? 
Całość listu abp. Depo z dn. 21.12.2022 r. na następnej stronie. 
1 2
OCEŃ TEN ARTYKUŁ
1 2 3 4 5",AH,DODANE 09.01.2023 15:17,,,https://www.gosc.pl/doc/8036189.Abp-Depo-do-ks-Galusa-W-imie-Boze-wzywam-ksiedza-do-opamietania
Misjonarka,"Moniko, spędziłaś już pół roku na misjach w Tanzanii. Wróciłaś, żeby obronić doktorat z teologii. Za dwa dni wracasz do Afryki. Skąd taki pomysł?
Monika Drążyk: – Ten pomysł dojrzewał we mnie od 10. roku życia. Idąc na teologię, na KUL, myślałam raczej o katechezie lub o pracy w jakiejś katolickiej redakcji. Po studiach byłam rok katechetką w szkole zawodowej w Pionkach, potem 4 lata w liceum w Bydgoszczy. Miałam także zajęcia ze studentami w sekcji Wydziału Teologii Uniwersytetu Poznańskiego. Byłam zadowolona z tej pracy, ale niespełniona. Myśl o misjach intensywnie powracała. Przedziwne rzeczy się działy. W ręce trafiały mi ciągle jakieś materiały misyjne, gazetki. Ja tego nie szukałam. Włączałam telewizor i pojawiał się jakiś program o misjach. Bałam się podjąć decyzję. No i w końcu przyszedł moment, że trzeba było coś z tym zrobić. Albo zniszczyć, albo pomóc się temu rozwijać. Wykonałam pierwszy krok. Zgłosiłam się do swojego biskupa po skierowanie na misje. Potem wszystko potoczyło się łatwiej i szybko.

Jak bliscy przyjęli Twoją decyzję?
– Na początku był szok, zwłaszcza dla mamy. Widziałam jednak, że rodzice dojrzewają do akceptacji tej decyzji. Pomagała im wiara. Teraz, po moim pierwszym pobycie w Tanzanii, mama stała się ekspertem od Afryki. Kiedy myślę o rozstaniu, nie ukrywam, że w gardle mnie ściska. Ale tylko z czysto ludzkiej perspektywy nie da się na to patrzeć.

Czy od początku chciałaś jechać do Afryki?
– Tak, mam sentyment do Afryki. Podczas przygotowań w Centrum Formacji Misyjnej w Warszawie poprosiłam o kraj afrykański z językiem angielskim. Powiedzieli Tanzania, no dobrze, niech będzie Tanzania. Spojrzałam na mapę, gdzie to dokładnie jest. Morogoro, tam masz pracować. Dobrze. Przyjęłam taką zasadę. W momencie kiedy zdecydowałam się na misje, nie chcę stawiać żadnych wymagań, nie mam żadnych oczekiwań. Gdzie mnie wyślą, co mi każą robić, ja to przyjmuję.
1 2 3
OCEŃ TEN ARTYKUŁ
1 2 3 4 5",O WYJEŹDZIE NA MISJE DO TANZANII Z MONIKĄ DRĄŻYK ROZMAWIA KS. TOMASZ JAKLEWICZ,DODANE 16.02.2005 20:02,GN 08/2005,,https://www.gosc.pl/doc/808768.Misjonarka
Nie bójmy się być radykalni,"O niezwykłej sile mediów w kreowaniu poglądów społeczeństwa na małżeństwo i rodzinę oraz o tym, jak nie dać się zmanipulować, z ks. dr. Rafałem Kowalskim, dyrektorem Wydziału Komunikacji Społecznej i rzecznikiem prasowym wrocławskiej kurii, rozmawia Karol Białkowski.
Karol Białkowski: Proszę odpowiedzieć tak lub nie: manipulują nami?
Ks. Rafał Kowalski: Kto?
Media?
Wolę określenie: wywierają wpływ.
Zatem mówią, jak mamy myśleć...
Na pewno wpływają na to, o czym myślimy. Jest to jedno z najsilniejszych narzędzi wpływu. Redaktorzy oszałamiająco skutecznie zwracają uwagę odbiorców na to, co w danym dniu uznali za najważniejsze. Pewne tematy trafiają na pierwsze strony gazet i na początek serwisów informacyjnych, bywają powtarzane w kolejnych dniach, nierzadko podejmowane w różnych programach. Badania wskazują na wysoki stopień korelacji pomiędzy tym, co media uznały za istotne, a tym, co wymieniali odbiorcy zapytani o sprawy dla nich ważne. Poza tym dostrzegam coś, co określiłbym mianem nieformalnych agencji informacyjnych. Wystarczy, żeby duża stacja wrzuciła informację na swój pasek lub podała ją jako najważniejszą, a pomniejsze redakcje natychmiast podejmują temat. W ten sposób ilość programów, audycji, artykułów nagłaśniających daną kwestię rozprzestrzenia się niczym wirus.
Jak to się ma do kształtowaniu obrazu małżeństwa i rodziny?
Jeśli takim tematem będzie np. niechęć młodych ludzi do zawierania małżeństwa albo wzrost liczby rozwodów i media będą z różnych stron ukazywać bezsens zobowiązań na całe życie, wykorzystując przy tym takie metody wywierania wpływu na ludzi jak autorytet czy społeczny dowód słuszności, nie uwierzę, że pozostaje to bez wpływu na podejmowane decyzje. A ten mój brak wiary wynika z obserwacji i rozmów (już nie tylko z młodymi) ludźmi, którzy mówią: „Papierek nie jest mi do niczego potrzebny” czy „Co z tego, że syn czy córka żyją bez ślubu? Dziś wszyscy tak postępują”.
Wspomniał Ksiądz o metodach wywierania wpływu...
Od dziecka jesteśmy wychowywani, żeby wierzyć autorytetom. Najczęściej przynosi nam to korzyści, ponieważ występują one z poziomu wiedzy, który dla przeciętnego człowieka jest niedostępny. Gdy prosimy o radę lekarza czy naukowca, rzadko analizujemy to, co usłyszeliśmy. Opłaca się nam to do momentu, gdy ktoś nie będzie chciał skorzystać z tej naszej „słabości”. Często w programach informacyjnych wypowiada się „ekspert”, który z pozoru jest neutralnym komentatorem. Kiedyś wydawało mi się, że jeśli jest to profesor doktor habilitowany, to jest on największym autorytetem w kraju. Niestety rzeczywistość jest brutalna. Często po prostu dziennikarz ma jego numer telefonu w swoim notesie i to jest jedyne kryterium doboru. Nikt mi nie powie, że kiedy w dyskusji na temat in vitro komentatorem jest wprawdzie profesor, ale ten, który posiada klinikę przeprowadzającą te zabiegi, bezstronnie wypowie się o problemie. Tymczasem w umysłach ludzi pozostaje jedno: „Mówili o tym w telewizji i wypowiedział się naukowiec”.
1 2
OCEŃ TEN ARTYKUŁ
1 2 3 4 5",KAROL BIAŁKOWSKI:,DODANE 04.09.2014 00:00,Gość Wrocławski 36/2014,"TAGI:
gość wrocławski",https://www.gosc.pl/doc/2143072.Nie-bojmy-sie-byc-radykalni
Prawo poza ideologią,"O dramatycznym w skutkach wypieraniu z polskiego prawodawstwa zdrowego rozsądku przez ideologię z abp. Henrykiem Hoserem, ordynariuszem warszawskopraskim rozmawia Agata Puścikowska
Agata Puścikowska: Drugie rekolekcje na stadionie i znów tysiąc sprzecznych komentarzy. Do krytyki ze strony osób „kościelnie niezorientowanych” doszła ostra krytyka ze strony „ultrakatolików”. W prześmiewczym tekście na temat o. Bashobory przeczytałam, że podczas rekolekcji pewien kapłan „z butami wskoczył na ołtarz”.
Abp Henryk Hoser: Bardzo nieprawdziwe i nieuczciwe stawianie sprawy. Na strukturze służącej za ołtarz, już po Mszy św., stała monstrancja z Najświętszym Sakramentem. Właściwie była to podstawa pod monstrancję, w kształcie krzewu, rzeźbiona, wysoka na półtora metra i bardzo ciężka. Wcześniej przyniosło ją na ołtarz, z trudem, czterech kapłanów. Po Mszy św. jeden z księży rzeczywiście wszedł na podium, uwaga – bez butów – żeby z rzeźbionej podstawy wyjąć samą monstrancję. Oczywiście, było to zachowanie całkowicie spontaniczne i nieprzewidziane. Ksiądz pobłogosławił ludzi na stadionie Najświętszym Sakramentem na zakończenie adoracji. Wierni, znając kontekst sytuacji, nie widzieli nic niestosownego. Modlili się i wielbili… Dzięki temu wejściu – niejako na podest – ksiądz był lepiej widoczny, a co istotne: Najświętszy Sakrament był lepiej widoczny. Stadion to nie jest liturgia katedralna i podobne rozwiązania miały miejsce w czasie pielgrzymek papieskich, jako odpowiedź na potrzebę chwili. Zresztą uderzające jest zacietrzewienie osób krytykujących rekolekcje. Chociaż w większości nie uczestniczyły w wydarzeniu, pozwalają sobie negatywnie je komentować i dyskredytować. Oczywiście „z troski”. Delikatnie przypomnę, że na przykład św. Teresa wchodziła na ołtarz, całowała tabernakulum, pukała i pytała: „Jesteś tu, Jezu?”. Natomiast ojciec święty Jan Paweł II celebrował Msze św. na dnie odwróconego kajaka. I co potem? Nie wolno było tego kajaka używać i chodzić po nim? Niekonsekrowany ołtarz ze Stadionu Narodowego zaraz po rekolekcjach został rozebrany. Czasem odnoszę wrażenie, że komuś naprawdę zależy, by mocno krytykować wszelkie działania, w które bezinteresownie włączają się tysiące ludzi, a które to działania są zorientowane na nową ewangelizację.
Skąd ta doza agresji?
Przykro mówić, ale irytacja i w sumie bezzasadne połajanki, które wciąż dotykają twórców rekolekcji, to chyba manifestacja jakichś wewnętrznych problemów samych krytyków. Tymczasem podczas rekolekcji, których forma była nader klasyczna, nigdy nie miały miejsca nadużycia. Były: Różaniec, modlitwa uwielbienia, śpiewy, nauki rekolekcyjne typu kerygmatycznego; najważniejszym momentem była oczywiście Msza św. Poza „klasykę” wyszła tak naprawdę... liczba wiernych: 45 tys. ludzi pod dachem. A więc stadion stał się znów największą świątynią w Polsce.
Stwierdzenie o „katolickich poczęciach”, które będą miały miejsce według o. Bashobory w związku z rekolekcjami, wywołało salwy (internetowego) śmiechu...
Śmieją się niedowiarkowie, którzy myślą, że sprawa poczęcia lub jego braku to kwestia wyłącznie biologii. Tymczasem Bóg uzdrawia również z niepłodności. Bóg uzdrawia tam, gdzie chce, i przez kogo chce. Mamy już świadectwa, którymi dzielili się wierni, uzdrowieni podczas rekolekcji dwa lata temu. Będą spływać kolejne. Wszystkie takie świadectwa są weryfikowane przez specjalną komisję lekarską. Proponuję albo uszanować fakt, że są osoby wierzące w uzdrawiającą moc Jezusa, albo też... poczekać. Jestem pewien, że i podczas tych rekolekcji działy się sytuacje po ludzku niewytłumaczalne. W tym uzdrowienia z niepłodności. Przy okazji przypomina to nam, nie tylko osobom wierzącym, że przekazanie nowego życia to zawsze wielka tajemnica.
1 2 3 4
OCEŃ TEN ARTYKUŁ
1 2 3 4 5",,DODANE 06.08.2015 00:15,GN 32/2015,,https://www.gosc.pl/doc/2620851.Prawo-poza-ideologia
Diler w drodze do Ojca,"W Hiszpanii przećpał wszystko. Głód nadal dawał się jednak we znaki. Zaczął żebrać, żeby mieć kasę na kolejną działkę. Wtedy ktoś wyciągnął do niego rękę. Dzisiaj jak przez mgłę pamięta, że przechodził przez małą kaplicę.
Ile najwięcej przemyciłem? 8 kg kokainy. Mój kumpel przewiózł kiedyś do Peru 20 kg. Dostał dożywocie – mówi 21-letni Wiktor Horniatko. Gęste brwi, zamiłowanie do modnych fryzur i fantazyjnych koszul zdradzają jego pochodzenie: ojciec był Cyganem. – Spłodził mnie i zostawił matkę. Miał swoją rodzinę, to był dla niego tylko skok w bok – dodaje ze smutkiem. Dzieciństwo w Drawsku Pomorskim nie było kolorowe. W najbliższej rodzinie wszyscy pili: mama, babcia, wujek. Wiktor nieraz został pobity przez dziadka, który także był alkoholikiem. On sam spróbował czegoś mocniejszego w wieku 8 lat, do tego doszły papierosy, a trochę później marihuana. W domu nie było pieniędzy nawet na jedzenie, a Wiktorowi marzyło się dostatnie życie. Szybko znalazł sposób na spełnienie tego marzenia.
To jedna z tych historii, których człowiek wysłuchuje w ciszy, przecierając oczy ze zdumienia. Brzmi jak scenariusz hollywoodzkiego blockbustera, w którym duże pieniądze, gangsterka i ucieczki przed policją przeplatają się z wizytami w ośrodkach odwykowych, zakładach karnych i próbami samobójczymi. Tego wszystkiego nie zabrakło w życiu Wiktora. Główny bohater tej opowieści jednak po odsiedzeniu wyroku nie wrócił do starych przyzwyczajeń: został uzdrowiony. Happy end byłby jednak nieco mniej spektakularny, gdyby przy okazji nawrócenia nie poznał swojej narzeczonej. – Bóg dotyka mnie także przez Martę, ona pomaga mi zrozumieć to, co stało się w moim życiu – przyznaje.
Jazda bez trzymanki
Dwunastolatek na imprezie w Berlinie. Okazja: urodziny ciotki. – Była wtedy z Turkiem, który właśnie skończył odsiadywać wyrok za handel narkotykami. Dał mi zapalić trawę, spodobało mi się – opowiada Wiktor. Wrócił do Polski i szybko znalazł towarzystwo, które regularnie sięgało po marihuanę. Nie było problemu ze zdobyciem towaru: mieszkający piętro niżej sąsiad był dilerem. Wkrótce Wiktor zaczął dla niego pracować.
Z gimnazjum chcieli go wyrzucić. Wyszło na jaw, że sprzedaje narkotyki innym uczniom. Uratowała go znajomość mamy z dyrektorką, udało mu się skończyć szkołę. Później usuwano go z kolejnych szkół średnich. Odpuścił. Już wiedział, że można żyć dostatnio bez studiów czy matury.
Interes szedł nieźle, ale mógł iść jeszcze lepiej. – Po co korzystać z usług pośredników, skoro mogę porozmawiać z wujkiem z Niemiec i stamtąd sprowadzać towar? Wyjechał pod pretekstem znalezienia pracy. Na miejscu dzięki znajomościom wujka pojawiły się nowe możliwości: został gońcem przemycającym narkotyki z Niemiec nie tylko do Polski, ale i do innych państw Europy. Zarabiał co najmniej 30 tys. euro miesięcznie. Było go stać na mieszkanie, markowe ciuchy, konsole do gier, dużo wydawał w kasynach. Resztę wypłaty dostawał w narkotykach.
Wiktor jest uzależniony praktycznie od każdej substancji, najbardziej od kokainy, heroiny i metaamfetaminy. Na pierwszy odwyk trafił w wieku 16 lat, za namową swojego niemieckiego szefa. – Widział, że przeginam. Chciał, żeby mój organizm przez kilka miesięcy odpoczął od narkotyków; było ze mną naprawdę źle – wspomina. Zaraz po wyjściu z ośrodka przedawkował, serce przestało bić. Zabrali go helikopterem do szpitala. Kiedy go opuścił, znowu zaczął ćpać. Nie potrafił inaczej, głody były nie do zniesienia: gorączka, wymioty, halucynacje, wycie do księżyca… Zdarzały się próby samobójcze. Kilka razy wylądował w psychiatryku, nadal jednak żył.
Dopadło go CBŚ. Postawiono mu zarzut handlu narkotykami i działalności w zorganizowanej grupie przestępczej. Dostał rok więzienia. Uciekał dwa razy – bezskutecznie. Wreszcie zostały mu tylko trzy miesiące odsiadki, później mógłby wrócić do fachu. Coś jednak zatrzymało rozwój dobrze zapowiadającej się kariery dilera. – Przez wiele lat traktowałem to po prostu jako świetny biznes. Później przyszła refleksja, że sprzedawałem innym śmierć – mówi Wiktor.
1 2
OCEŃ TEN ARTYKUŁ
1 2 3 4 5",MACIEJ KALBARCZYK,DODANE 01.06.2017 00:00,GN 22/2017,,https://www.gosc.pl/doc/3933488.Diler-w-drodze-do-Ojca
Dyktatura seksu,"O przymusowej edukacji seksualnej dzieci w Niemczech i katastrofalnych skutkach nauki masturbacji w przedszkolach z socjolożką Gabriele Kuby rozmawia Joanna Bątkiewicz-Brożek.
Joanna Bątkiewicz-Brożek: W swojej książce „Rewolucja genderowa. Nowa ideologia seksualności” pisze Pani o „dyktaturze seksu” i końcu chrześcijaństwa w Europie, które ma być następstwem tej dyktatury. Czy to nie przesada?
Gabriele Kuby: – Mam ze sobą świeższą książkę, zatytułowaną „Destrukcja wolności w imię wolności”. Dzisiaj przecież każdy może wszystko. Z kim chce, jak chce. Chrześcijanie zmuszeni są do milczenia w sferze seksu, bo prawo w krajach Europy i USA stanowi się wbrew naszemu postrzeganiu tej sfery. Pomijam antykoncepcję czy aborcję, ale nie wolno nam np. głośno protestować wobec homoseksualizmu, bo w 1973 r. amerykańskie towarzystwo psychiatrów ogłosiło światu, że nie jest to choroba. I zaczęło się. Nagle wszyscy o odmiennej orientacji płciowej poczuli się dyskryminowani przez heteroseksualne pary oraz Kościół i domagają się adopcji dzieci. Seks stał się bożkiem, wypaczono jego sens i piękno.
Skąd się wzięły te tendencje?
– Trzeba się cofnąć do 1968 r. To początek rewolucji seksualnej. Pokolenie ’68 zasiada dziś w instytucjach europejskich, tworzy elity władzy tego świata. Rewolucja seksualna toczy się pod kryptonimem Gender Mainstreaming, polityki genderowej.
To znaczy?
– Pod pozorem walki o równouprawnienie zrównuje się mężczyznę z kobietą, zaciera się tożsamość płciową. Aborcja urosła do rangi praw człowieka, pornografia jest normą. Słyszymy o ciągłych molestowaniach seksualnych dzieci – w latach 90. w Niemczech np. wyszło na jaw aż 15–20 tys. takich przypadków.
I nie dotyczyły księży!
– Mamy badania w Niemieckim Instytucie Młodzieżowym (Deutschen Jugendinstitut), które wykazały, że dzieci i młodzież coraz więcej nadużyć seksualnych popełniają na swoich rówieśnikach. Młodzież od 14 do 16 roku życia popełnia przestępstwa seksualne na dzieciach! A wszystko to konsekwencja uczenia młodych – mówiąc w skrócie – seksu na obowiązkowych zajęciach już w przedszkolu.
Jak to w przedszkolu?
– Edukacja seksualna jest obowiązkowa w Niemczech od przedszkola. Jest konkretny program, są podręczniki, przygotowane przez „specjalistów” zabawy.
Zabawy?
– Choćby w doktora.
A jak się w to bawi?
– Bada się specjalnie przygotowane lalki z narządami płciowymi, ale i pokazuje się na własnym ciele, gdzie, co i jak działa.
Zaraz, zaraz. Za takie rzeczy w USA idzie się do więzienia.
– U nas jest to element edukacji seksualnej. Maluchy uczą się anatomii narządów płciowych oraz jak ich używać niekoniecznie do prokreacji, a do zaspokojenia swoich seksualnych potrzeb. Ministerstwo ostatnio wydało książeczkę „ABC małego ciała. Leksykon dla dziewczynek i chłopców”. Proszę zobaczyć: rozmiar 7 na 7 cm, zmieści się więc w każdej dziecięcej rączce. I wszystko na wesoło i kolorowo. I cytat – z góry przepraszam, jeśli przekracza granice przyzwoitości – „dotykanie jąder może być rozkoszne i piękne”, „Łechtaczka znajduje się z przodu pomiędzy małymi wargami sromowymi. Dotykanie łechtaczki może dostarczyć wiele rozkoszy” albo „Prezerwatywy można kupić w różnych kolorach, rozmiarach i gustach smakowych. Dzięki nim można zapobiegać ciąży, uniknąć zarażenia się chorobami”. Do tego mamy obrazek penisa w czasie wzwodu. I ostatni cytat: „Bycie lesbijką jest dla niektórych ludzi niezwyczajne, ale to jest zupełnie normalne. Tak jak można mieć ochotę na czekoladę, tak samo kobiety i mężczyźni mogą mieć ochotę na seks z samym sobą”.
Jeszcze proszę powiedzieć, że zabawa w lesbijki jest normą w niemieckim przedszkolu…
– Prawie. Nie we wszystkich przedszkolach jest to stosowane, ale taki jest trend: rozstawia się dzieci po kątach i każe przytulać oraz uczy masturbacji.
1 2
OCEŃ TEN ARTYKUŁ
1 2 3 4 5",,DODANE 24.05.2012 00:15,GN 21/2012,,https://www.gosc.pl/doc/1161025.Dyktatura-seksu
"Niebo się cieszy, piekło zawyło","Polski Trybunał Konstytucyjny stanął w obronie życia najsłabszych: chorych i niepełnosprawnych dzieci nienarodzonych. Co dalej?
To wydarzenie odbije się echem daleko poza Polską. Jest to jedno z niewielu ustrojowych zwycięstw życia nad cywilizacją śmierci we współczesnym świecie. To znak nadziei dla obrońców życia, którym w wielu krajach opadły już ręce i skrzydła. To świadectwo, że warto przekonywać i edukować, pracować i modlić się.
Ale – uwaga! Dobre prawo to nie cel, ale narzędzie. Mamy je? Bogu dzięki! Ale zróbmy z niego dobry użytek. My: Rzeczpospolita i jej instytucje, ale przede wszystkim my: obywatele, ojcowie i matki, parafianie, członkowie wspólnot kościelnych. Czy to tak trudno znaleźć w internecie numery kont organizacji wspierających tych, których polskie prawo nie pozwala odtąd zabijać, a także kobiety, które znalazły się w kryzysowej sytuacji? Popatrzcie na to, co robi ks. Tomasz Kancelarczyk z Bractwa Małych Stópek czy s. Anna Bałchan z Stowarzyszenia Po MOC, dominikanki z Domu Chłopaków w Broniszewicach czy zmartwychwstanki z Domu Mocarzy. Popatrzcie na mnóstwo świeckich inicjatyw na rzecz niepełnosprawnych. Niech poparcie dla wyroku Trybunału Konstytucyjnego wyrazi się w konkretnym przelewie.
Powiedzmy jednak wprost: tu nie chodzi o pieniądze. Nie w pierwszym rzędzie. Na Islandii nie rodzą się już dzieci z zespołem Downa. Dlaczego? Bo są zabijane. Nie z braku pieniędzy czy wsparcia. Skandynawskie państwa opiekuńcze potrafią hojnie zadbać o rodziny, w których są dzieci niepełnosprawne. To nie pieniędzy brakuje, ale miejsca w sercu. Zróbmy je, a wtedy znajdą się i pieniądze.
A co z dziećmi, które umrą tuż po porodzie? Co z ich rodzicami? Co z ich dramatem? Na tym świecie cierpienia nie da się uniknąć, ale można je przeżyć prawdziwie po ludzku. Oddam tu głos rodzicom, zwłaszcza matkome, które przeszły to ciężkie doświadczenie:
Wolny wybór?
Historie Edyty, Katarzyny i Małgorzaty. Wszystkie miały prawo do terminacji. Prawo do godnego przyjęcia własnego dziecka musiały sobie wywalczyć.  
Sceptycy będą mówić: ""zobaczycie, PiS prędzej czy później upadnie, przyjdą lewicowcy i wywrócą do góry nogami prawo aborcyjne i Trybunał Konstytucyjny Julii Przyłębskiej razem z jego wyrokami"". Tak, nic nie jest dane raz na zawsze. Ale czy to powód, żeby nie ciągnąć w dobrą stronę? Poza tym, jeśli do władzy przyjdą ci, którzy skandowali: ""KON-STY-TU-CJA!"", powinni pamiętać, że fundamentem przychylnej życiu linii orzeczniczej TK jest wyrok z 1997 r. Jego głównym autorem był Andrzej Zoll, którego chyba nie posądzacie o sympatię do PiS?  (Profesorze, raz jeszcze dziękuję Panu za to, co Pan zrobił. To wielka rzecz.) Tamto orzeczenie wywodziło zakaz aborcji na życzenie nie tylko z konstytucyjnego prawa do życia, ale już z samej zasady demokratycznego państwa prawa – tej samej, na która tak często powołuje się dzisiejsza opozycja. Podkreślam: jeśli jest jakiś punkt styczny linii orzeczniczych Trybunału Konstytucyjnego do 2015 r. i po tej dacie, to jest nią sprawa ochrony życia nienarodzonych.
Jest jednak inna, ważniejsza kwestia: czy większość społeczeństwa popiera tę na nowo zakreśloną ochronę życia dzieci nienarodzonych? Nie mam w ręku twardych danych, ale obawiam się, że nie. Podobnie jednak było w 1997 r., gdy TK rozstrzygnął na korzyść życia spór o aborcję na życzenie. Wystarczyło zaledwie kilka lat, a aborcja na życzenie stała się postulatem już tylko małych, skrajnych grupek. Dlaczego? Każdy prawnik uczy się tego na początku swej kariery, na wstępie do prawoznawstwa albo studiując część ogólną kodeksu karnego. Chodzi o to, że prawo ma funkcję wychowawczą. To, co legalne, zaczyna być coraz częściej uważane za normalne, słuszne, moralne, a przynajmniej akceptowalne.
Mówię to z pozycji prawnika i obywatela, nie katolika. Kościołowi nie może wystarczać samo obowiązywanie słusznego prawa. Wierzącym w Chrystusa, duchownym i świeckim, nie może wystarczać to, że ich bliźni przestrzegają dobrego prawa ze strachu przed karą. Jeśli jakiś ksiądz, siostra zakonna albo świecki siadzie teraz na kanapie i uzna, że już po sprawie, to zgrzeszy i to ciężko. Teraz – może nawet bardziej niż dotąd – potrzeba chrześcijańskiego świadectwa troski o życie. Bardziej przykładem niż słowem.
Nawiasem mówiąc, zwolennicy aborcji na życzenie nie przejmują się poglądami większości społeczeństwa. Robią swoje. Przepychają kolanem. Np. obywatele USA woleliby prawo dość mocno chroniące życie nienarodzonych – tak wskazują badania opinii publicznej – a mimo to obowiązuje tam zasada aborcji na życzenie.
Ale problem z pewnością istnieje. Prawo ze swoją funkcją wychowawczą ma swoją dynamikę, ale ona sama nie wystarczy. Pisałem wyżej o zadaniach dla ludzi Kościoła, ale promocja życia to także zadanie dla ludzi kultury, bo to, co piękne, powinno pociągać do tego, co dobre. To zresztą wdzięczny temat: pokazać piękno ludzkiego życia, choćby niepełnosprawnego. Myślę, że taki np. program ""Down the Road"" (w polskiej wersji: ""Zespół w trasie"") albo film ""Nieplanowane"" (ma być pokazany 24 października o godz. 21.35 w TVP1) mogą zdziałać więcej niż najlepsze kazanie.
Dzisiejszy wyrok jest niespodziewany w tym sensie, że kwestia stwierdzenia niekonstytucyjności aborcji eugenicznej długo przeleżała się w trybunalskiej zamrażarce. (Pierwszy wniosek stracił ważność wraz z końcem kadencji Sejmu. W nowej kadencji zgłoszono go ponownie.) Dlatego najpierw zdziwiłem się, że data rozprawy została wreszcie wyznaczona. Potem obawiałem się, że z powodu wirusa czy czegokolwiek innego sprawa zostanie odroczona, odwleczona, czyli... utopiona. A przecież wiewiórki szeptały, że gotowe orzeczenie leży w szufladzie już od paru lat...
Dziwi, że z możliwości udziału w sprawie nie skorzystał Rzecznik Praw Obywatelskich. Czyżby nie miał stanowiska w tak gorącej sprawie, dotyczącej prawa do życia i demokratycznego państwa prawa? Bo nie jest tak, że Adam Bodnar ignoruje ""pisowski"" TK. Niedawno zaskarżył do niego niektóre elementy ""tarczy antykryzysowej"".
Gratuluję i dziękuję obrońcom życia, którzy nie pozwolili, by sprawa zabijania nienarodzonych dzieci chorych i niepełnosprawnych po prostu przyschła. To prawda, że w tym środowisku nie obyło się w ostatnich latach bez wewnętrznych sporów. Dziś weźmy je w nawias.
Dziękuję sędziemu sprawozdawcy Justynowi Piskorskiemu i sędziom, którzy głosowali za orzeczeniem. Gratuluję Wam, bo podjęliście decyzję zgodną z konstytucją i stanęliście w obronie tych najmniejszych.
Gratuluję posłom z różnych ugrupowań politycznych (trzech klubów parlamentarnych: PiS, PSL-Kukiz'15 oraz Konfederacji, czyli w sumie ośmiu partii i posłów niezależnych), którzy podpisali się pod wnioskami do Trybunału w tej i poprzedniej kadencji Sejmu. Szczególne wyrazy wdzięczności należą się posłom Bartłomiejowi Wróblewskiemu i Piotrem Uścińskiemu, którzy firmowali go swoimi nazwiskami.
W końcu nie sposób nie zauważyć, że orzeczenie zostało wydane w dniu liturgicznego wspomnienia św. Jana Pawła II. Ojcze święty, dziękujemy.
1
OCEŃ TEN ARTYKUŁ
1 2 3 4 5",JAROSŁAW DUDAŁA,DODANE 22.10.2020 16:42,,,https://www.gosc.pl/doc/6584939.Niebo-sie-cieszy-pieklo-zawylo
Dyktatura seksu,"O przymusowej edukacji seksualnej dzieci w Niemczech i katastrofalnych skutkach nauki masturbacji w przedszkolach z socjolożką Gabriele Kuby rozmawia Joanna Bątkiewicz-Brożek.
Joanna Bątkiewicz-Brożek: W swojej książce „Rewolucja genderowa. Nowa ideologia seksualności” pisze Pani o „dyktaturze seksu” i końcu chrześcijaństwa w Europie, które ma być następstwem tej dyktatury. Czy to nie przesada?
Gabriele Kuby: – Mam ze sobą świeższą książkę, zatytułowaną „Destrukcja wolności w imię wolności”. Dzisiaj przecież każdy może wszystko. Z kim chce, jak chce. Chrześcijanie zmuszeni są do milczenia w sferze seksu, bo prawo w krajach Europy i USA stanowi się wbrew naszemu postrzeganiu tej sfery. Pomijam antykoncepcję czy aborcję, ale nie wolno nam np. głośno protestować wobec homoseksualizmu, bo w 1973 r. amerykańskie towarzystwo psychiatrów ogłosiło światu, że nie jest to choroba. I zaczęło się. Nagle wszyscy o odmiennej orientacji płciowej poczuli się dyskryminowani przez heteroseksualne pary oraz Kościół i domagają się adopcji dzieci. Seks stał się bożkiem, wypaczono jego sens i piękno.
Skąd się wzięły te tendencje?
– Trzeba się cofnąć do 1968 r. To początek rewolucji seksualnej. Pokolenie ’68 zasiada dziś w instytucjach europejskich, tworzy elity władzy tego świata. Rewolucja seksualna toczy się pod kryptonimem Gender Mainstreaming, polityki genderowej.
To znaczy?
– Pod pozorem walki o równouprawnienie zrównuje się mężczyznę z kobietą, zaciera się tożsamość płciową. Aborcja urosła do rangi praw człowieka, pornografia jest normą. Słyszymy o ciągłych molestowaniach seksualnych dzieci – w latach 90. w Niemczech np. wyszło na jaw aż 15–20 tys. takich przypadków.
I nie dotyczyły księży!
– Mamy badania w Niemieckim Instytucie Młodzieżowym (Deutschen Jugendinstitut), które wykazały, że dzieci i młodzież coraz więcej nadużyć seksualnych popełniają na swoich rówieśnikach. Młodzież od 14 do 16 roku życia popełnia przestępstwa seksualne na dzieciach! A wszystko to konsekwencja uczenia młodych – mówiąc w skrócie – seksu na obowiązkowych zajęciach już w przedszkolu.
Jak to w przedszkolu?
– Edukacja seksualna jest obowiązkowa w Niemczech od przedszkola. Jest konkretny program, są podręczniki, przygotowane przez „specjalistów” zabawy.
Zabawy?
– Choćby w doktora.
A jak się w to bawi?
– Bada się specjalnie przygotowane lalki z narządami płciowymi, ale i pokazuje się na własnym ciele, gdzie, co i jak działa.
Zaraz, zaraz. Za takie rzeczy w USA idzie się do więzienia.
– U nas jest to element edukacji seksualnej. Maluchy uczą się anatomii narządów płciowych oraz jak ich używać niekoniecznie do prokreacji, a do zaspokojenia swoich seksualnych potrzeb. Ministerstwo ostatnio wydało książeczkę „ABC małego ciała. Leksykon dla dziewczynek i chłopców”. Proszę zobaczyć: rozmiar 7 na 7 cm, zmieści się więc w każdej dziecięcej rączce. I wszystko na wesoło i kolorowo. I cytat – z góry przepraszam, jeśli przekracza granice przyzwoitości – „dotykanie jąder może być rozkoszne i piękne”, „Łechtaczka znajduje się z przodu pomiędzy małymi wargami sromowymi. Dotykanie łechtaczki może dostarczyć wiele rozkoszy” albo „Prezerwatywy można kupić w różnych kolorach, rozmiarach i gustach smakowych. Dzięki nim można zapobiegać ciąży, uniknąć zarażenia się chorobami”. Do tego mamy obrazek penisa w czasie wzwodu. I ostatni cytat: „Bycie lesbijką jest dla niektórych ludzi niezwyczajne, ale to jest zupełnie normalne. Tak jak można mieć ochotę na czekoladę, tak samo kobiety i mężczyźni mogą mieć ochotę na seks z samym sobą”.
Jeszcze proszę powiedzieć, że zabawa w lesbijki jest normą w niemieckim przedszkolu…
– Prawie. Nie we wszystkich przedszkolach jest to stosowane, ale taki jest trend: rozstawia się dzieci po kątach i każe przytulać oraz uczy masturbacji.
1 2
OCEŃ TEN ARTYKUŁ
1 2 3 4 5",,DODANE 24.05.2012 00:15,GN 21/2012,,https://www.gosc.pl/doc/1161025.Dyktatura-seksu
,,,,,,https://www.gosc.pl/relacja-na-zywo/66cc6a.Pandemia-COVID-19
Chrześcijanie w czasach zarazy,"Pierwszy przypadek zarażenia ebolą w Europie zaniepokoił rządy i wielu zwykłych ludzi. Tymczasem w Afryce sytuacja się nie polepsza.
„Wstyczniu będzie już 1,5 mln zarażeń ebolą w zachodniej Afryce. To jest statystyka, ale ja boję się szczególnie o coś, co się z tym wiąże. Jestem pielęgniarzem. W lipcu i sierpniu pracowałem w państwowym szpitalu w Kanemie, w zachodniej części Sierra Leone. Mój szczególny strach jest związany z dwojgiem dzieci z Kanemy, bratem i siostrą. Chłopczyk miał koło czterech lat, dziewczynka siedem, może osiem. Chłopiec miał biegunkę, był bardzo słaby, zbyt słaby, by się podnieść, więc załatwił się pod siebie. Zdjąłem z niego brudne ubranie, umyłem go najlepiej, jak mogłem, brakowało wszystkiego. Następnego dnia rano znalazłem go w tej samej pozycji, jak go zostawiłem, nie oddychał. Potrząsnąłem jego rękę, by potwierdzić to, czego się domyślałem. Jego ciało było sztywne i zimne. Jego siostra patrzyła, kiedy wkładałem ciało do worka. Nie wiedziała, co się dzieje. Wyniosłem jego ciało na zewnątrz, tam, gdzie leżały inne ciała. Stan dziewczynki bardzo się pogorszył, następnego ranka cała była we krwi, jej twarz była obrazem bólu, nie oddychała. Włożyłem ją do worka i położyłem obok brata. Nie wiem, co się stanie, jeśli to się powtórzy milion razy. Więc, bez względu na cenę, trzeba to powstrzymać, proszę”. William Pooley, katolik, brytyjski wolontariusz, który 3 października mówił to drżącym głosem na konferencji prasowej, powołał się tu na najbardziej pesymistyczny scenariusz, przewidziany przez symulację statystyczną przeprowadzoną przez amerykański rządowy Ośrodek Kontroli i Prewencji Chorób.
Model matematyczny, który zastosowano, wskazał, że za kilka miesięcy liczba zarażonych ebolą w Afryce sięgnie od 500 tys. do ponad 1,4 mln przypadków. Takie algorytmy potrafią być zawodne, ale trzeba pamiętać, że pierwszy raz Afryka ma do czynienia nie z jednym, lecz dwoma ogniskami epidemii. Jedno, znane już od pół roku, powstało w Gwinei, by rozprzestrzenić się na sąsiednie kraje, a drugie w środkowej części kontynentu, w Prowincji Równikowej Demokratycznej Republiki Konga (dawnym Zairze). To drugie jest znane dopiero od dwóch miesięcy i pozostaje na razie zjawiskiem lokalnym, jednak prawie każdy, kto był ostatnio w Afryce, jest raczej pesymistą. Epidemia wyrasta na czymś, czego nie da się szybko usunąć.
Choroba skrajnej biedy
Kraje najbardziej dotknięte chorobą – Liberia, Gwinea i Sierra Leone – zajmują kolejno 175., 179. i 183. miejsce na oenzetowskiej liście wskaźnika rozwoju ludzkiego (Kongo jest 186., przedostatnie). Weźmy przykład Gwinei. Światowa Organizacja Zdrowia zaleca, by całość wydatków na ochronę zdrowia wynosiła co najmniej 15 proc. środków budżetowych – w tym kraju (i sąsiednich) to niecałe 3 procent. Ten procent nieustannie zresztą kurczy się, gdyż międzynarodowe instytucje finansowe, jak Bank Światowy i Międzynarodowy Fundusz Walutowy, domagają się spłaty pożyczek, które miały podnieść jakość życia. Prawie cała Afryka Zachodnia jest zadłużona po uszy – jeśli dostaje jeszcze pożyczki, to głównie na spłatę poprzednich. Skutki są przewidywalne. W 2012 r. w Gwinei pojawiła się dawno niewidziana epidemia cholery – wówczas 8 tys. przypadków i z każdym rokiem więcej. 30 tys. ludzi umarło tam w zeszłym roku na malarię. Jeśli policzyć ofiary innych występujących masowo chorób, jak odra, biegunka, AIDS, dotychczasowy śmiertelny bilans eboli wygląda na razie wręcz marginalnie. Problem polega na tym, że epidemia eboli, z powodu szybkości rozprzestrzeniania się (na obecnym etapie liczba zarażonych podwaja się co 3 tygodnie), doprowadziła do faktycznego rozpadu i tak bardzo skromnych systemów opieki zdrowotnej. Na przykład w całej Liberii przed epidemią było tylko 49 lekarzy. Połowa z nich już nie żyje. We wszystkich dotkniętych krajach 60 do 75 proc. śmiertelnych ofiar choroby stanowią kobiety, bo to one najczęściej zajmują się chorymi, począwszy od pielęgniarek i sprzątaczek w szpitalach i lazaretach. W Sierra Leone od ubiegłego tygodnia trwa strajk grabarzy wyznaczonych do grzebania ofiar eboli. Państwo miało im płacić olbrzymie jak na tamtejsze warunki pieniądze – ok. 400 dolarów miesięcznie, ale sparaliżowana jest również administracja i wypłaty przestały napływać. Śmiertelność wśród grabarzy nie różni się od reszty zagrożonej populacji, bo w Afryce, ze względu na temperaturę i wysoką wilgotność powietrza, nie da się pracować w szczelnych kombinezonach dłużej niż 15 minut, nawet jeśli są do dyspozycji. Ani personel medyczny, ani grabarze najczęściej nie są więc odpowiednio chronieni. Dostęp do czystej wody pozostaje trudny, ludzie są niedożywieni, a bardzo uboga infrastruktura i trudności transportowe w sytuacji rozpadu służb państwowych faktycznie uniemożliwiają prawidłową walkę z epidemią.
Opóźniona reakcja
Ta prawidłowa walka jest dość prosta: polega na izolowaniu chorych i identyfikacji osób, z którymi się kontaktowali. W Europie jest to dość łatwe ze względu na zaawansowany stopień organizacji społecznej i szeroki dostęp do środków łączności: np. w Hiszpanii w ciągu kilku godzin ustalono blisko 50 kontaktów chorej pielęgniarki. Panika połączona z rozsądkiem spowodowała, że uśpiono nawet jej psa, choć nikt jeszcze nie udowodnił, że zwierzęta mogą zarażać ludzi w sposób tak bezpośredni jak inni ludzie. Panika rodzi się ze świadomości, że na ebolę nie ma lekarstwa. Nie ma go, gdyż wielkim koncernom farmaceutycznym, które mają odpowiednie środki na badania, nie opłaca się ich prowadzić. Wirusa eboli odkryto prawie 40 lat temu, ale, podobnie jak w przypadku wielu innych chorób tropikalnych, przeważa ta sama konstatacja: rynek na lekarstwa w Afryce jest bardzo duży, ale niewypłacalny. Z drugiej strony państwa wysoko uprzemysłowione postanowiły ostatnio szczególnie oszczędzać, zmniejszając o połowę i tak niewielki budżet Światowej Organizacji Zdrowia (WHO), przeznaczony na walkę z kryzysami epidemiologicznymi (z 469 mln dolarów w latach 2012–13 do 228 mln na lata 2014–15). To zresztą jedna z głównych przyczyn opóźnionej reakcji Zachodu na wybuch obecnej epidemii – zabrakło na miejscu ludzi, którzy mogliby odpowiednio ocenić faktyczne zagrożenie. Tacy ludzie tam byli, lecz należeli do organizacji pozarządowych. Lekarze bez Granic już wiosną informowali, że epidemia wymyka się spod kontroli, a w czerwcu, że się ostatecznie wymknęła, ale pierwsza reakcja WHO nastąpiła dopiero pod koniec lipca. Na razie jedynie Kuba i Stany Zjednoczone wysłały do zachodniej Afryki duże kontyngenty lekarzy i innego personelu medycznego. Większość innych krajów ciągle się waha, a niektóre, jak Izrael, w ogóle wykluczyły wysyłanie ludzi. Pomoc ekonomiczna będzie konieczna, bo według obliczeń Banku Światowego epidemia doprowadzi do znacznego spadku produktu krajowego brutto we wszystkich dotkniętych krajach, co bardzo utrudni odbudowanie nawet najbardziej podstawowego systemu ochrony zdrowia. A przedłużony brak takich systemów oznacza potencjalny rozrost innych epidemii i dalszą zapaść gospodarczą.
1 2
OCEŃ TEN ARTYKUŁ
1 2 3 4 5",JERZY SZYGIEL,DODANE 16.10.2014 00:15,GN 42/2014,,https://www.gosc.pl/doc/2200409.Chrzescijanie-w-czasach-zarazy
Nie bójcie się Boga!,"Nigdy, naprawdę nigdy nie bój się Boga. Jeżeli się Go boisz, to tak naprawdę myślisz o Jego karykaturze, jakiejś masce, którą ludzie Mu przykleili.
Jeżeli Bóg byłby wielką „siłą kosmiczną”, w której można się rozpłynąć, to ja nie wierzę w takiego obojętnego boga. Jeżeli byłby okrutnym tyranem, bałbym się Go. Jestem ateistą – nie wierzę w takich fałszywych bogów.

Bóg udowodnił, że nie jest ani obojętny, ani nie jest tyranem, przychodząc do nas jako małe dziecko, by dzielić całe nasze życie. Czy o maleństwie, które płacze, można powiedzieć, że „wisi” mu moje życie albo że dziecko jest cyniczne lub okrutne? Nawet morderca może być rozbrojony przez jego słabość. Nigdy, błagam Cię, naprawdę nigdy nie bój się tego tak pokornego i łagodnego Jezusa. „On nigdy niczego nie zabiera. On wszystko daje”. Niektórzy wiele Mu wypominają, ale cóż On zrobił? Za który z Jego czynów miłości chce się Go zlinczować? Skąd ta agresja niektórych? Czyż nie mylą oni obiektu? Oni nie wiedzą, kim tak naprawdę jest Jezus. Jak Bogu, tak i Jemu nakłada się maskę. Oczernia się Go, czyniąc winnym za całe zło na świecie. A tak naprawdę nikt nie cierpi z powodu zła tak bardzo jak On. Jeżeli my, ludzie, możemy być bardzo poruszeni złem i cierpieniem, czyż nie jest to jedynie blade odbicie rozdarcia Bożego Serca przed własnymi dziećmi, które ranią się wzajemnie i zadają cierpienia jedni drugim.

Czuj się wolny, by się buntować!
Stań się prawdziwie wolnym! Uwolnij królewską wolność dzieci Bożych. Stań się wolnym od spojrzenia i opinii innych, od tego, co mogą myśleć i mówić o Tobie. Wolny od tyranii mód, rzeczy markowych (ubrań, butów, samochodów), od wszystkich tyranii, gdzie czujesz się zmuszony, by myśleć i robić jak wszyscy. Nie pozwól się zmylić ani zaślepić różnym sloganom reklamowym. Bądź wolny od dyktatury mediów, które tworzą opinię publiczną, narzucając swoje ideologie. Wolny od nowych ideologii, które nie odróżniają już dobra od zła, prawdy i fałszu, które relatywizują wszystkie postawy, niwelują wszystkie wartości, niszczą wszystkie punkty odniesienia. Nowy totalitaryzm czy terroryzm intelektualny stwarza ryzyko zniszczenia narodu szybciej i skuteczniej niż komunizm. Wy wiecie, co to znaczy.
Przeciwnie, czuj się wolny, by się buntować, wszcząć powstanie, protestować przeciw fałszywej cywilizacji, w której dominują egoizm, pycha, żądza posiadania i władzy. Gdzie chce się kupić Twoją duszę, sprzedać Twój naród, skomercjalizować Twoje ciało. Nigdy nie zapomnę 15-letniego chłopca spotkanego w 1981 roku na polanie w Tatrach. Kiedy zapytałem go, co chciałby, abym przekazał młodym we Francji od polskiej młodzieży, bez wahania, dumnie odpowiedział: „Powiedz im, aby nigdy nie sprzedali swojej wolności za kawałek chleba!”. Młodzi Francuzi byli tym poruszeni. Nie pozwalajcie, żeby dorośli przerzucali na Was swoje pragnienia erotyczne, podstępnie zarażali Was wirusami cynizmu, sceptycyzmu czy po prostu zgryźliwości. Możecie być zwycięzcami świata. Możecie go zmienić i uczynić lepszym. To nie utopia ani marzenie czy oszustwo. Stawajcie się mężczyznami i kobietami w pełnym tego słowa znaczeniu. Mocnymi, pięknymi, jasnymi i promiennymi, a więc szczęśliwymi. Żyjącymi pełnią zdrowia ludzkiego, oddychającymi powietrzem ze szczytów świętości.

Uwaga! Spisek
Jeżeli będziesz szukał szczęścia w pieniądzach, zdrowiu, seksie, sukcesie, władzy, wtedy gdy zabraknie ci jednej z tych rzeczy, gdy znajdziesz się w szpitalu, na bezrobociu czy po prostu oblejesz egzamin, świat Ci się zawali, nie zostanie Ci nic więcej. Nie będziesz miał chęci do życia. Jeżeli będziesz szukał szczęścia jedynie w relacjach zakochania czy przyjaźni, gdy zdarzy się, że ktoś Cię zdradzi, odrzuci czy zawiedzie, pozostanie rozpacz, zwątpisz w miłość, w istnienie miłości prawdziwej, wielkiej i wiernej. Można by powiedzieć, że w świecie istnieje dzisiaj ogromny spisek przeciw prawdziwemu szczęściu. Nieogarnione pragnienie szczęścia, zamieszkujące serce każdego człowieka, jest przewrotnie kierowane ku przyjemnościom. Całe społeczeństwo konsumpcyjne, cały rynek międzynarodowy istnieje dzięki temu pragnieniu Boga, ponieważ jego motorem jest nieustanne niezaspokojenie ludzi. A ich pragnienie nieskończoności, potrzebę wieczności, poszukiwanie absolutu może zaspokoić jedynie Bóg. Zwodzą Cię więc tym, co dają. Jak matki w Brazylii, które muszą wkładać swoim zgłodniałym dzieciom w usta kawałki błota, aby oszukać głód!
1 2
OCEŃ TEN ARTYKUŁ
1 2 3 4 5",FRAGMENTY „LISTU DO MŁODYCH W POLSCE” (O. DANIEL ANGE),DODANE 30.04.2009 22:47,GN 18/2009,,https://www.gosc.pl/doc/803007.Nie-bojcie-sie-Boga
Program początkowy,"Aby widzieć te sprawy po Bożemu, trzeba wrócić do początku. Tak mówi Jezus i tym tropem idzie Jan Paweł II. Mężczyzna i kobieta nie są z Marsa i Wenus, ale z raju, czyli z Boga. Temat płci pojawia się już na pierwszych stronach Biblii.
Kiedy do Jezusa przyszli faryzeusze z pytaniem o możliwość rozwodu, Pan odwołał się do „początku”. „Czy nie czytaliście, że Stwórca od początku stworzył ich jako mężczyznę i kobietę? I rzekł: Dlatego opuści człowiek ojca i matkę i złączy się ze swoją żoną i będą dwoje jednym ciałem. A tak już nie są dwoje, lecz jedno ciało. Co więc Bóg złączył, niech człowiek nie rozdziela” (Mt 19,4-6). Dla papieża ta odpowiedź Jezusa jest punktem wyjścia refleksji o początku, czyli o stworzeniu człowieka jako mężczyzny i kobiety. My też często zwracamy się do Boga i do Kościoła z pytaniami o to, czy czegoś wolno, czy nie. „Czy całowanie jest grzechem?” – pytają nastolatki na religii. Dzisiejsi gimnazjaliści pytają już nie tylko o to. Małżonkowie dopytują się o rozwód, o antykoncepcję, o in vitro. Błąd takiego podejścia polega na tym, że pytamy o prawo, o to, co jest zakazane, a co dozwolone. Pomijamy pytanie o prawdę, o istotę rzeczy.
Papież stawia sprawę inaczej. Wychodzi od innych kwestii: „Jaka jest prawda o seksie i o miłości? Dlaczego jako ludzie jesteśmy mężczyzną lub kobietą? Czemu się nawzajem pociągamy?”. Odpowiedź biologa, psychologa, seksuologa nie wystarczy. Konieczna jest teologia, czyli prawda o człowieku jako o Bożym stworzeniu, najdoskonalszym i najukochańszym. Wiara daje światło. W świetle wiary mogę podejmować dobre wybory w kwestiach seksualności i miłości. Wszelkie zasady, w których słyszymy „nie wolno”, wynikają z wielkiego chrześcijańskiego TAK dla miłości, cielesności, seksualności. Jeśli się nie słyszy tego TAK, wtedy zakazy odbierane są jako zamach na wolność czy szczęście.
Adam i Ewa, wersja oryginalna
Prawda o stworzeniu zapisana jest w Biblii w formie prostych, archaicznych, mitycznych opowieści. Księga Rodzaju nie jest wykładem. Jest zbiorem opowiadań. Dziś naukowcy roszczą sobie nieraz (niesłusznie!) prawo do jedynej prawdziwej wiedzy o świecie i człowieku. Biblia w prostych słowach wyraża mądrość głębszą niż prawdy naukowe. Pokazuje człowieka w relacji do swojego Źródła i Celu, czyli Boga. Dodajmy, że mądrość wiary nie stoi w sprzeczności z wiedzą naukową. Te dwa rodzaje wiedzy (naukowa i religijna) uzupełniają się. Musimy przenieść się na chwilę do raju, aby przyjrzeć się pierwszej parze ludzi – Adamowi i Ewie. Zostawmy na boku rozważania, jak opis stworzenia ma się do teorii ewolucji. Ważne jest to, że Adam i Ewa to ludzie tacy jak my. W każdym z nas jest albo „Adam”, albo „Ewa”. Ta pierwsza ludzka para jest symbolem naszego „początku”. Mówiąc językiem informatyki, Adam i Ewa są obrazem pierwotnego „programu obsługującego”, który Bóg wprowadził w męskość i kobiecość, czyli seksualność człowieka. Papież zauważa, że pierwotne doświadczenia Adama i Ewy „tkwią stale u korzenia wszystkich ludzkich doświadczeń”. Biblijna opowieść jest oszczędna w słowach, ale pomaga odczytać ten pierwotny Boży program. Ponieważ jednym z jego istotnych elementów jest wolność, dlatego doszło (i wciąż dochodzi) do jego uszkodzenia. Można powiedzieć, że w oryginalnym, bezbłędnym programie pojawił się „wirus”, czyli grzech, który zburzył Boży plan, zatruł relacje płci diabelskim oszustwem i rozregulował delikatny mechanizm seksualnego przyciągania służącego miłości i życiu. Upadek Adama i Ewy zawirusował Boży program, ale go całkowicie nie zniszczył. Konieczna była naprawa, której dokonał Jezus Chrystus, wcielony Bóg. Dzięki Niemu, dzięki Jego łasce, możliwy stał się powrót do „początku”, czyli odczytanie pierwotnego „programu obsługującego” seksualność. Oczywiście nadal istotnym jego elementem jest wolność, a diabeł nie śpi. To powoduje stałe narażenie delikatnej, intymnej sfery człowieka na nowe mutacje odwiecznego wirusa pychy, egoizmu, pożądania. Więź z Chrystusem jest najskuteczniejszym „antywirusem”. Dlatego małżeństwo jest pobłogosławione jako sakrament. Ludzka miłość mężczyzny i kobiety jest wszczepiona w winny krzew Jezusowej obecności, mocy, miłości.
Pierwotna samotność
Jak to działało przed upadkiem? Nad tym zastanawia się Jan Paweł II, przekonany, że w odkryciu tego pierwotnego zamysłu Boga znajdziemy konkretne wskazówki dla naszego życia. Jaki więc był ów pierwotny, Boski „program” seksualności? Papież wylicza trzy podstawowe elementy: pierwotną samotność, pierwotną jedność i pierwotną nagość. Zacznijmy od pierwotnej samotności. W drugim opisie stworzenia czytamy: „Potem Bóg rzekł: »Nie jest dobrze, żeby mężczyzna był sam, uczynię mu zatem odpowiednią dla niego pomoc«” (Rdz 2,18). Papież zwraca uwagę, że chodzi tutaj nie tyle o samotność mężczyzny bez kobiety, ale o samotność człowieka jako takiego (Adam to po hebrajsku „człowiek”). Taki „bezpłciowy” człowiek nigdy nie istniał. Autor biblijny, a ostatecznie Bóg, chce nam powiedzieć, że człowiek, żyjąc w pięknym, dobrym świecie, czuje się kimś wyjątkowym wśród innych stworzeń i w tym sensie jest samotny. Człowiek nie jest jednak stworzony do samotności, ale do relacji, wspólnoty, miłości. Dlatego potrzebuje „odpowiedniej pomocy”, której nie ma w świecie stworzeń. Potrzebuje kogoś, kto dorównuje mu jako osoba, a jednocześnie jest jakoś inna. Stworzenie kobiety jest więc w istocie także stworzeniem mężczyzny. To zróżnicowanie płci wiąże się ściśle z pierwotną samotnością, z powołaniem człowieka do życia w relacji z kimś innym i dla niego. „Odpowiednią pomocą”, którą daje Bóg ludziom, to: mężczyzna dla kobiety i kobieta dla mężczyzny. Mężczyzna i kobieta są dani sobie jako wzajemna pomoc. Są wzajemnie obdarowani sobą. W sensie ogólnym, ale i w sensie konkretnej relacji. Słowo „dar” jest kluczowe. W prymitywnej interpretacji cytowane zdanie można rozumieć tak, że mężczyzna potrzebuje kobiety. Papież pokazuje, że to nie tak. „Pomoc” oznacza tutaj coś bardzo głębokiego. W Psalmie 33. sam Bóg jest nazwany „pomocą”. Chodzi o wzajemne dopełnianie się, o pomoc w stawaniu się człowiekiem, chodzi o miłość. Ona jest jedynym „lekarstwem” na pierwotną samotność. Gdzie w tym wszystkim jest ciało? Kilka linijek wcześniej napisane było: „Pan Bóg ulepił człowieka z prochu ziemi i tchnął w jego nozdrza tchnienie życia” (Rdz 2,7). Zauważmy: ciało powstaje w „dłoniach” Boga i nosi w sobie Jego Tchnienie (Jego Ducha). Czyli ciało pochodzi od samego Boga. Jest widzialnym znakiem niewidzialnego ducha. Papież powie wręcz, że ciało ma znaczenie sakramentalne. „Ono bowiem, i tylko ono – pisze Jana Paweł II – zdolne jest uczynić widzialnym to, co niewidzialne: duchowe i Boże”. Ciało ma być znakiem powołania człowieka do miłości. Jest także elementem „Bożego obrazu” w człowieku.
1 2
OCEŃ TEN ARTYKUŁ
1 2 3 4 5",KS. TOMASZ JAKLEWICZ,DODANE 03.09.2015 00:15,GN 36/2015,,https://www.gosc.pl/doc/2677730.Program-poczatkowy
Charyzmaty są tylko i wyłącznie narzędziami,"Druga część wywiadu ks. Grzegorza Strzelczyka nt. ruchów charyzmatycznych.
Dawid Gospodarek (KAI): Dlaczego wydaje się, że teologowie nie interesują się zjawiskiem ruchu charyzmatycznego, który pochłania przecież coraz większe rzesze katolików?
Ks. Grzegorz Strzelczyk: Teologowie „szkolni” przez długi czas w ogóle ignorowali sprawę wymiaru charyzmatycznego. Można było przejść seminarium nie dowiedziawszy się na ten temat kompletnie niczego. Teraz bywa i odwrotnie – zdarzają się rozcharyzmatyzowani przełożeni. Brakuje wyważonej refleksji. Pierwsza rzecz, którą jako teologowie musimy zrobić, to się zmierzyć z kwestią relacji między osobistym doświadczeniem duchowym oraz jego opisem i tym, jak ten opis ma się do wiary Kościoła. Trzeba się pogodzić z tym, że ludzie doświadczają, w związku z tym potrzebują interpretacji tych doświadczeń. Nie abstrakcyjnej, tylko prosto wyjaśniającej, co im się dzieje…
KAI: To nie wydaje się skomplikowane…
– Problem w tym, że zalała nas cała gama słownictwa – ale i praktyk – z różnych wspólnot zielonoświątkowych i protestanckich, które nie pokrywają się z terminologią klasycznej duchowości. W związku z tym wydaje się, że mamy do czynienia z nowymi zjawiskami i trzeba znaleźć nowe interpretacje. Jednak to nie do końca jest prawdą. Zadaniem teologów jest m.in. pokazanie tego, że mamy do czynienia z rzeczami, które w tradycji katolickiej już dawno były ponazywane, są pewne zasady korzystania z nich itd.
KAI: Czyli edukacja.
– Tak. Również teologowie powinni pilnować formacji liderów we wspólnotach charyzmatycznych. Jest mnóstwo takich zadań przyziemnych, które trzeba zacząć podejmować. Oczywiście to oznacza, że trzeba opuścić kanapę i zacząć słuchać ludzi i tego, czego doświadczają. Jeśli tego nie zrobimy, to nie realizujemy naszej misji.
KAI: Co jeszcze mogą robić teologowie?
– Tłumaczyć, pisać bardziej publicystycznie niż naukowo. Wskazywać, że np. pewne doświadczenia w Kościele już zostały zbadane i omówione – zwłaszcza w ramach szeroko rozumianej tradycji duchowości zakonnej. Mamy np. klasyczne nauczanie o „łaskach darmo danych” – bo tak św. Tomasz nazywał charyzmaty – jednak jest ono kompletnie nieznane także wielu liderom wspólnot charyzmatycznych. Kolejna rzecz, którą teologowie mogą zrobić, to prywatne napominanie swoich kolegów (księży i świeckich), którzy w przypływie charyzmatycznej gorliwości idą na ślepo za intuicjami płynącymi wprost z doświadczenia i zaczynają opowiadać głupoty. Wreszcie powinni sygnalizować biskupom, że mamy do czynienia z poważnym problemem duszpasterskim, a w niektórych miejscach nawet doktrynalnym.
KAI: A konkretna ocena pewnych niepokojących zjawisk?
– Tak, w którymś momencie biskupi poproszą o recenzję. Wtedy trzeba będzie dokonać krytycznej oceny nauczania niektórych liderów, księży, niektórych bardzo zaangażowanych w tym nurcie osób. I nazwać czasami rzeczy po imieniu, tzn. powiedzieć „Uwaga, tutaj mamy do czynienia z rzeczami, które nie są spójne z nauczaniem katolickim”.
KAI: Jak Ksiądz się odnajduje w tej rzeczywistości?
– Bardziej czy mniej, ale sam od wielu lat utożsamiam się z doświadczeniem charyzmatycznym, natomiast to mnie nie zwalnia z myślenia. I martwi mnie, że pojawia się coraz więcej dziwactw związanych z absolutyzacją jednostkowych doświadczeń, bezkrytycznym przekonaniem, że to, co nam się zjawia w świadomości na modlitwie, to jest jeden do jeden przemowa Boga, itd. Ekscesy zdarzają się – w mojej ocenie – coraz częściej.
KAI: Kiedy modlitwa staje się takim ekscesem?
– Mamy np. gigantyczny problem z magicznym traktowaniem różnych praktyk religijnych, w tym modlitwy – nie tylko w nurcie charyzmatycznym. Właściwie każdą rzecz, w której Bóg wzywa do nawrócenia, przebiegły człowiek potrafi zmienić w praktykę magiczną. Na przykład praktykę „dziewięciu pierwszych piątków miesiąca”. W ten sposób neutralizujemy wezwanie do nawrócenia, a wytwarzamy rytuał, który ma nam zagwarantować zbawienie. Niedawno na jednym z dużych portali z treściami religijnymi pojawił się wywiad z pewną szlachetną zakonnicą. Mówiła o tym, że według pewnych prywatnych objawień określonego dnia w roku Bóg odpuszcza wszystkie winy i kary za grzechy w sposób wyjątkowy, nie tak, jak w inne dni.
KAI: Taka jest treść tych objawień.
– Nie. Zostało objawione wezwanie do nawrócenia. A nie czary, które można odprawić tego określonego dnia. Jeżeli cofa się wymiar intelektualny wiary, to cofa się zrozumienie objawienia publicznego. Musimy pamiętać, że Bóg objawił się w Chrystusie i to jest miara wiary.
Kościół nie po to ma teologię, żeby utrzymywać teologów na posadach, tylko żeby zachować nienaruszoną pamięć o pierwotnym doświadczeniu, które pozostaje kryterium dla doświadczeń kolejnych. W związku z tym, jeżeli cofa się nam wymiar intelektualny, to zaczynamy mieć poważne kłopoty. Bo doświadczenie podlega interpretacji. Jeśli interpretacje puszczone są samopas, bez odniesienia do rdzenia wiary (dogmatu), to możemy zacząć rozmijać się z prawdą.
KAI: Dlaczego doświadczenie jest takie problematyczne?
– Kiedy na Soborze Watykańskim II powstawała Konstytucja o Objawieniu Bożym, pracowano nad kwestią związaną z tym, w jaki sposób pogłębia się, rozwija Objawienie. W pierwotnym projekcie, nad którym debatowano na obradach, ten punkt był formułowany tak, że pogłębienie następuje poprzez doświadczenie duchowe wierzących.
Paru przenikliwych ojców soborowych zwróciło uwagę na to, że to trzeba skorygować. Bo to nie doświadczenie, które jest ślepe, jest samo w sobie motorem, tylko jego zrozumienie. Tak został skorygowany do postaci dzisiejszej, która brzmi: „Ex intima spiritualium rerum quam experiuntur intelligentia” – poprzez głębokie zrozumienie rzeczy duchowych, których doświadczają. To jest niuans, ale wyraźnie pokazujący czujność ojców Vaticanum II.
Nie wolno wyłączyć elementu zrozumienia z doświadczenia. To też pokazuje nasz problem. Jeśli wyłączymy element intelektualny z naszego doświadczania, to i tak ktoś nam dostarczy jakąś interpretację (czasem nasza własna podświadomość). Ale to już może nie być interpretacja katolicka. To jest niezwykle delikatna rzecz.
KAI: Czyli problemem jest, że do takich wspólnot lgną ludzie niezbyt zainteresowani refleksją teologiczną?
– Nie, oni nie muszą być zainteresowani głębszą refleksją teologiczną, bo to nie jest obowiązek wiernych w Kościele. Oni są zainteresowani głębszym zjednoczeniem z Bogiem, i słusznie. Przy czym mają prawo oczekiwać, że we wspólnocie kościelnej to ich pragnienie zostanie wsparte, oparte na fundamencie zdrowej nauki, a nie poprowadzone na manowce.
Pierwszy problem jest taki, że księża, którym się powierza wspólnoty charyzmatyczne, jako że sami nie bardzo się w tym doświadczeniu odnajdują, po prostu się nie angażują. W związku z tym są tylko pasterzami nominalnymi, a za wspólnoty i za nauczanie w nich faktycznie odpowiedzialni są świeccy. I teraz ci świeccy, którzy są często rozgrzani, pełni dobrej woli, sami sobie stają się żaglarzami i okrętami, sami się formują, co może przynosić różne efekty.
KAI: Skąd ci świeccy czerpią inspiracje do swojej formacji?
– Czasami, jako że nie mają fachowego wsparcia od strony katolickiej, zaczynają ściągać różne rzeczy od wspólnot niekatolickich i zaczyna się zamieszanie. Do tych wspólnot przenikają nie tylko pewne praktyki, ale też elementy doktrynalne, np. myślenie w kategoriach predestynacyjnych, albo przeświadczenie o absolutnym zepsuciu człowieka po grzechu. To nie jest nauka katolicka.
KAI: Pierwszym problemem są więc księża nie wywiązujący się ze swoich obowiązków wobec wspólnoty. A drugim?
– Księża odpowiedzialni za wspólnoty, którzy z kolei są na drugim końcu, czyli ci „odjechani” – zwykle chodzi o postawienie własnego doświadczenia nad nauczaniem Kościoła. I za nimi „odjeżdżają” wspólnoty. Czasem jest to efekt tego, że jak nikt się nie chce zająć jakąś wspólnotą, to się posyła tam ochotnika. Niekoniecznie po rozeznaniu tego, czy on się do tego nadaje i czy jest wystarczająco stabilny i ogarnięty.
Kolejny problem jest związany z tym, że jak już pasterz daje symptomy niezrównoważenia w nauczaniu, to bywa, że brakuje reakcji. Nie reakcji biskupa, bo biskup o tym się dowiaduje prawie zawsze na końcu, tylko jego współbraci. Braterskiego napomnienia brakuje, czyli: „Chłopie, ogarnij się, bo zaczynasz opowiadać głupoty”.
KAI: Skoro problemy są z duszpasterzami, to sprawa jest dość poważna. Przecież ostatni sobór w tej kwestii nakłada na nich istotne zadanie.
– Sobór Watykański II w nauczaniu o charyzmatach mówi, że sąd o ich prawdziwości i o sposobie wprowadzania w życie należy do pasterzy Kościoła. Czyli bez decyzji kompetentnego przełożonego kościelnego nikt nie powinien żadnym charyzmatem publicznie posługiwać. Jeżeli prezbiter zaczyna ogłaszać proroctwa, należy najpierw zapytać, czy on ma zgodę swojego biskupa na posługiwanie tym charyzmatem, swojego przełożonego, a wcześniej jeszcze, czy ten charyzmat został ogóle rozeznany przez kogokolwiek innego niż on sam. Bo sami sobie nie rozeznajemy charyzmatów. Ale niestety mamy samozwańczych proroków, samozwańczych uzdrawiaczy, którzy są dopuszczani do posługi i do nauczania bez żadnej weryfikacji choćby tylko zdolności do rozróżniania co jest dogmatem w Kościele katolickim, a co nie jest.
KAI: Takie osoby bez misji kanonicznej publikują książki (z imprimatur!), prowadzą rekolekcje, dla wielu stanowią autorytet kościelny…
– Tu pojawia się pytanie, w którym momencie przebudzi się odpowiedzialność pasterzy Kościołów lokalnych. Mam nadzieję, że wkrótce.
KAI: Przecież dzieje się dużo: tłumy ludzi przychodzi na charyzmatyczne spotkania, dokonują się uzdrowienia, pojawiają się proroctwa…
– Ja pamiętam poprzednią falę charyzmatyczną, sprzed dwudziestu lat. Też tak było. Pamiętam, że po następnych dziesięciu latach z tych wspólnot, które miały po dwieście, po pięćset osób, zostawało sześć, dziesięć.
KAI: Jak to się stało?
– Kwestią jest to, co ich gromadzi. Dojrzała wiara czy specyficzne doświadczenie, potrzeba emocjonalnego przeżycia czegoś? Przeżycie emocjonalne może prowadzić do dojrzałej wiary, jeżeli za nim idzie systematyczna, porządna, nieefektowna formacja. My często mamy już w tej chwili do czynienia z sytuacjami, że ludzie jeżdżą z eventu na event, bo potrzebują placebo, potrzebują się lepiej poczuć. Czy z tego będzie dojrzała wiara? Wątpię.
Plagą wielu parafii jest to, że jest dwadzieścia zaangażowanych osób, które są w trzydziestu grupach. Wydaje mi się, że na eventach charyzmatycznych robi się nam już podobnie. Na wszystkich są ci sami ludzie. Jeżdżą po Polsce za charyzmatykami i są wszędzie. Jest siedemdziesiąt spotkań, ale w nich uczestniczy podobny zestaw ludzi.
KAI: Przecież mówi się w tym kontekście o nowej wiośnie…
– Doświadczenie charyzmatyczne jest szansą na ożywienie Kościoła, bo Duch Święty nią jest i to dla mnie jest oczywiste, tylko że ono musi pozostać w ramach tego, co my wiemy o Kościele i o działaniu Ducha Świętego. A my to ignorujemy. Ignorujemy Nowy Testament w tej kwestii.
Ja ciągle przeżywam zaskoczenie reakcjami niektórych charyzmatyków, gdy ośmielam się cytować 14 rozdział pierwszego listu św. Pawła do Koryntian, w którym Apostoł mówi: „wolę powiedzieć pięć słów według mego rozeznania, by pouczyć innych, zamiast dziesięć tysięcy wyrazów według daru języków” (1Kor 14,19). On tam wprost stawia rozsądek nad charyzmatem. Niektórzy dziś by pewnie powiedzieli, że św. Paweł ma ewidentnie „demona intelektualizmu”…
KAI: Ojcowie soborowi wyczuwali możliwość takich problemów?
– Nauczanie o charyzmatach na soborze było długo dyskutowane, to był bardzo ostrożnie dopinany tekst. Wbrew temu, co się czasami w legendach o Soborze Watykańskim II opowiada, to nie było tak, że teksty były gotowe i przeforsowała je mniejszość. Oni tam naprawdę spierali się właściwie o każde słowo. Charyzmaty należy przyjmować z dziękczynieniem i ku pociesze. I to jest pierwszy punkt. A dalsza część zdania mówi, że nie należy się pochopnie spodziewać po nich owoców duszpasterskiej działalności.
Tu mamy w zasadzie odpowiedź na Pana pytanie. Tymczasem my często się spodziewamy pochopnie owoców naszego „charyzmatycznego” działania. A ja już trochę żyję na świecie i pamiętam poprzednią falę charyzmatyczną. Byłem młody i rozgrzany, ale na szczęście już wtedy trochę byłem teologiem i usiłowałem jednak mówić – spokojnie, bo pewne rzeczy nam się mogą wymknąć spod kontroli, to są sprawy delikatne. Są moje teksty sprzed dwudziestu lat na ten temat.
KAI: I miał Ksiądz rację.
– Rzeczywiście potem się okazało, że tamta fala się przegrzała. Teraz mamy kolejną. Tamta była przegrzana w takim sensie, że naprawdę spodziewano się po tych charyzmatach wielkich rzeczy, brano się za dzieła ponad siły. Tam też było wiele błędów, niektóre wspólnoty odpadły od katolickiej jedności, ale boję się, że tym razem sytuacja jest groźniejsza.
KAI: Dlaczego teraz jest trudniej?
– Bo wpłynęła nam fala gnostycyzmu, tzn. myślenia w takich kategoriach, że moje doświadczenie wewnętrzne jest absolutnym kryterium prawdy. W związku z tym mamy pełno objawień prywatnych, wszystko jest lepsze, ważniejsze od oficjalnego nauczania Kościoła. O schizmę w takich warunkach nietrudno. No bo co mi tam będzie mówić papież/biskup/proboszcz, jeśli do mnie Bóg mówi bezpośrednio? Albo przynajmniej mówi do lidera mojej wspólnoty?
A jak to się jeszcze połączy z nauczaniem o Polsce jako o mesjaszu i w ogóle myśleniem w kategoriach narodowych, to z tego naprawdę może być mieszanka niebezpieczna. Bo nie daj Boże, że oni sobie znajdą jakiegoś biskupa… Można zrobić też schizmę bez biskupa, ale trudno się jednak pozbyć episkopatu z tradycji. A w pewnych środowiskach podgrzewanie atmosfery kontestujące biskupów lub papieża już jest wyraźne. To są rzeczy groźne dla Kościoła.
KAI: Dlaczego tak ważni są biskupi?
– Gdy w starożytności chrześcijańskiej Kościół sobie radził z gnozą, to Ireneusz z Lyonu, żeby odróżniać gnostyków od chrześcijan, „wynalazł” rzecz niezwykle istotną: teorię sukcesji apostolskiej. My wiemy, od kogo się nauczyliśmy wiary. „Wy twierdzicie, że macie inne nauczanie, to pokażcie, od kogo się nauczyliście!”
Ireneusz pomógł Kościołowi uświadomić sobie rzecz fundamentalną: mamy dostęp do Jezusa dzięki nieprzerwanemu ciągowi świadków, dzięki nieprzerwanej reinterpretacji doświadczeń wewnątrz wspólnoty Kościoła, której to ciągłości gwarantem jest nieprzerwana linia następców apostołów. Naruszanie autorytetu apostolskiego to nie jest kwestia administracyjna. To uderzenie w samo centrum kościelnej wiarygodności. Jeżeli nie jest wiarygodne nauczanie biskupów, to możemy zamknąć wspólnotę zwaną Kościołem katolickim, powołującą się na Jezusa Chrystusa.
KAI: Wracając do charyzmatów – w dokumentach soborowych, gdy mowa o charyzmatach, chyba nigdzie opisuje się zjawisk, które dziś kojarzone są z ruchem charyzmatycznym?
– Bo Sobór nie wymienia poszczególnych charyzmatów. Nie wymienia ich także Katechizm, natomiast one przynależą do Tradycji. Np. całkiem szeroko o proroctwie pisał Tomasz z Akwinu w swojej Sumie Teologicznej, omawiając gratie gratis datae, czyli po naszemu „charyzmaty”. Kwestię glosolalii mamy poświadczoną w Nowym Testamencie. O iubilatio pisali Ojcowie Kościoła, np. Augustyn. Mamy świadectwa o ekstazie i zachwyceniu, podobnych do tzw. spoczynków w Duchu Świętym.
Musimy sobie uświadomić pewną rzecz. Panuje takie przekonanie, także wśród charyzmatyków, że to było w czasach apostolskich, potem nic, i w XX wieku wielkie przebudzenie. To nieprawda. Doświadczenie charyzmatyczne, niekoniecznie używające tego języka, trwało cały czas tam, gdzie żyło się intensywną duchowością, czyli w niektórych zakonach. Wystarczy wziąć żywoty świętych i zobaczymy, że tam to wszystko się cały czas działo, z różną dynamiką, z mniejszym akcentem na dar języków, który nie był szczególnie poważany (bo nie jest też w Nowym Testamencie).
KAI: Czyli nigdy w Kościele nie było okresu bez charyzmatów.
– Tak. Cały ten charyzmatyczny nurt, poczynając od Ojców Pustyni, poprzez choćby Karmel itd., ciągle w Kościele był. W związku z tym, podejmując refleksję nad doświadczeniem duchowym, teologowie opisali całkiem dużo takich doświadczeń. Przede wszystkim wypracowała się jedna świadomość – nieufności do tego, co się zjawia w doświadczeniu. Wystarczy sobie poczytać np. św. Jana od Krzyża. Cokolwiek ci się zjawia, to nie jest Bóg. Jeśli ci się już zjawiło, to nie jest to Bóg. Nie zatrzymuj się nad tym, bo w momencie, kiedy się zatrzymujesz nad tym, przestajesz dążyć do Boga.
KAI: Czy jeśli ktoś nie ma takich charyzmatów, to coś z nim nie tak?
– Charyzmaty są tylko i wyłącznie narzędziami, one nie świadczą o tym, że jestem lepszym chrześcijaninem. Każdy ma jakieś charyzmaty. Może o tym nie wiedzieć, bo to jest mniej spektakularne, mogą być nieuświadomione. Odróżnienie zwyczajnego charyzmatu od zdolności naturalnej jest trudne i tak naprawdę zbyteczne. Jeśli ktoś widzi, że coś umie, to powinien posługiwać, a nie zastanawiać się, skąd ta zdolność.
KAI: Skoro chryzmaty cały czas były w Kościele, dlaczego teraz nagle takie zamieszanie wśród teologów?
– Mamy czasem taki problem, że nie zaglądamy do klasycznych tekstów. Panuje przekonanie, że charyzmaty to jest coś innego, a w „klasycznej” duchowości tego nie było… Zatem niektórzy specjaliści od duchowości nie zajmują się współczesną sferą charyzmatyczną – bo mają to w tradycji w innych nazwach….
Mieliśmy też świadomość tego, że niektóre charyzmaty mogą być symulowane. Św. Teresa pisze, że są takie siostry w klasztorze, które są w stanie cały dzień leżeć i tak się migać od roboty. To jest zdroworozsądkowe uchwycenie tego, że wszystko jest podatne na patologie. To, że coś się wydaje być od Pana Boga, wcale mnie od wypaczeń nie chroni. Wolność człowieka jest trudnym narzędziem i przy nim musi czuwać rozum. Antyintelektualny nurt to gigantyczna pokusa w Kościele.
KAI: Zwracał na to uwagę Benedykt XVI…
– A jego przestrogi też zostały tak naprawdę zneutralizowane. Bo sprowadzono je do tego, czy klękać, czy nie klękać przy komunii. Te główne intuicje, np. postulat większego nacisku na formację filozoficzną przyszłych, zostały podtrzymane przez Franciszka w Veritatis gaudium. Mamy potężny problem z subiektywizacją i indywidualizacją wiary. Oczywiście, grzmimy na indywidualizm, ale nie widzimy go na własnym podwórku. Żyjemy w indywidualistycznej kulturze, wychowujemy się jako indywidualiści.
KAI: A jakiś przykład takiego indywidualizmu?
– Na początku pewnej niedawno wydanej książki-wywiadu ze znanym charyzmatycznym pogromcą demonów, redaktor pyta: „Czuje się ksiądz wojownikiem?” Odpowiedź: „Coraz bardziej czuję się wojownikiem. Jestem co prawda zrzeszony w pewnej drużynie, ale na walkę wyruszam samotnie”. Ojcowie Pustyni na walkę wyruszali z zastępami anielskimi, tabunami świętych, a tu dzielny, samotny wojownik…
KAI: Wspomniał Ksiądz, że charyzmatyczne zjawisko zwane „spoczynkiem w Duchu” w tradycyjnym opisie występuje jako ekstaza i zachwycenie. Można zrównywać te zjawiska?
– Opisy tych fenomenów i owoców są zbliżone. Jest podstawa, by sądzić, że tam, gdzie nie występuje zjawisko indukowane psychologicznie, mamy do czynienia z zachwyceniem, czyli nagle przychodzącym skupieniem na obecności Bożej. Tak intensywnym, że człowiek ogranicza kontrolę nad ciałem, czasem itd. Co ciekawe, w badaniach nad kontemplatykami prowadzonymi metodą obrazowania mózgu potwierdzono, że przy intensywnej kontemplacji obszary mózgu odpowiedzialne za orientację w przestrzeni i czasie wyciszają się. To wyjaśnia ten rodzaj utraty kontroli.
Częstsze są zjawiska związane z utratą poczucia czasu, czyli człowiek wchodzi głęboko w modlitwę i właściwie nie wie, ile czasu upłynęło. Rzadziej się zdarzają przypadki związane z osłabieniem kontroli nad ciałem. Ale w „spoczynkach” chodzi właśnie o to – silne skupienie na jednym aspekcie powoduje brak kontroli nad pozostałymi. Na tym polega zachwycenie. Bóg pochwycił, a reszta puściła. Jeśli doświadczenie to pochodzi od Ducha Świętego, głównym owocem jest przedłużony pokój. Dlatego jestem przekonany, że możemy wskazywać na zbieżności pomiędzy opisami klasycznymi, a tymi związanymi ze współczesnym doświadczeniem charyzmatycznym. To są te same sposoby działania Bożego, tylko my przejęliśmy nomenklaturę od np. zielonoświątkowców. Oni u swoich początków nie czytali Teresy z Avila ani innych klasycznych mistrzów katolickich, w związku z tym wymyślali nowe nazwy dla swoich doświadczeń. Czasem niezbyt szczęśliwie, dodajmy. A my zamiast sięgnąć do własnej tradycji, przejęliśmy nazwy stamtąd i mamy teraz misz-masz. Zamiast odżywania sakramentu bierzmowania mamy chrzest w Duchu Świętym…
KAI: A jak patrzeć na fakt, że takie zjawisko da się wywołać hipnotycznie?
– Nawet nie trzeba hipnozy. Przy bardzo dużym stresie też takie rzeczy mogą się zdarzać. Wtedy jednak nie będzie to owocowało wydłużonym pokojem. Zawsze patrzymy na efekt, na relację do Boga i do ludzi. Bo samo doświadczenie na poziomie zewnętrznego fenomenu może wyglądać podobnie. Ważne jest to, co się dzieje potem. Można znaleźć filmy zachodnich protestanckich radykalnych kaznodziejów, którzy powalają na ziemię ludzi jak domino, a sami nie padają. Możemy mieć do czynienia z sytuacjami manipulacyjnymi. Ja z doświadczenia prowadzenia modlitw wspólnotowych wiem, że wspólnotą można emocjonalnie „zakołysać”. I każdy, kto prowadził chociaż parę razy modlitwę wspólnotową w dużej grupie wie, że ma się bardzo duży wpływ na grupę. Tylko, że odpowiedzialny prowadzący nie korzysta z podpórek emocjonalnych, nie manipuluje temperaturą przeżycia. Bo chodzi o Boga, a nie o przeżycie. Nieodpowiedzialny zrobi show i uczestnicy będą mówili, że była wspaniała modlitwa, bo bardzo ją przeżyli. Tylko co przeżyli?
KAI: A jak to jest z charyzmatem uzdrawiania? Dlaczego modlitwa charyzmatyka jest często skuteczniejsza niż sakrament chorych?
– A kto powiedział, że jest skuteczniejsza? Zacznijmy od tego, że sakrament chorych nie ma na celu uzdrowienia ciała. Już sformułowanie soboru florenckiego z 1439 r. mówi jasno, że skutkiem tego sakramentu jest uzdrowienie duszy. Dopiero jeżeli to jest pożyteczne dla duszy, to może się zdarzyć także uzdrowienie ciała. To nie jest sakrament leczenia z chorób. Ten sakrament wzmacnia chorych w przeżywaniu choroby. To zupełnie coś innego. Natomiast jeśli przyjdzie ekipa, pomodli się nad delikwentem, to każdemu się trochę poprawi – psychologiczny efekt placebo jest już dobrze przebadany. Tyle, że Kościół ma pewne procedury dotyczące uzdrowień. Mamy instrukcję o modlitwie o uzdrowienie, w której jest napisane jasno, że nie wolno ogłaszać uzdrowienia przed przeprowadzeniem procedury zbadania jego autentyczności.
KAI: Ale te świadectwa uzdrowień zaraz po modlitwach są już obowiązkowym punktem programu takich spotkań…
– Prawie zmuszanie ludzi do świadectw na świeżo po modlitwie, co rzeczywiście bywa nagminne, jest przekraczaniem normy, którą daje Kościół. Skąd oni mają wiedzieć, że są uzdrowieni? Oczywiście ktoś będzie argumentował, powołując się np. na nowotestamentalny przypadek kobiety uzdrowionej z krwotoku. Ale jest pewna różnica pomiędzy uzdrowieniem przez Jezusa, a uzdrowieniem przez takiego charyzmatyka. Poza tym istnieje placebo. Dlatego powinniśmy tu zachować ostrożność i uważać na manipulacje. Jedno nieprawdziwe świadectwo bardziej godzi w wiarygodność Kościoła niż przemilczenie znacznie większej ilości prawdziwych.
KAI: Jest też też trochę tak, że te świadectwa i to, że potem ktoś może sobie wrzuca w media społecznościowe informację, że oto podczas mojej modlitwy pani Anita odrzuciła kule, skupiają na osobie charyzmatyka.
– Problem jest gorszy. Jak się ma odnaleźć taki człowiek, który się poczuł lepiej, powiedział już to świadectwo, a po tygodniu objawy choroby wróciły? Co on ma wtedy zrobić? Gdzie on ma wtedy iść? Pójdzie do wspólnoty charyzmatycznej, to mu powiedzą, że ma małą wiarę… Albo że choroba to efekt szatańskiego zniewolenia. Znam takie przypadki. To bywa manipulacyjne. Jeżeli wychodzi człowiek i mówi: „Tak, czuję, że jestem uzdrowiony”, to nakręca wiarygodność uzdrawiaczy. Ale ten człowiek, gdyby po tygodniu nagle poczuł się gorzej, przecież powinien tam wyjść i powiedzieć „Proszę państwa, chciałbym zdementować sytuację z zeszłego tygodnia, jednak wyniki pokazują, że uzdrowienie nie miało miejsca”. Czy ktoś zna choć jeden taki przypadek?
Ja znam ludzi, którzy przeszli różnego rodzaju modlitwy, przez pewien moment byli przekonani, że wszystko już jest lepiej, a potem po badaniach się okazało, że nie jest. I nie potrafią sobie znaleźć miejsca, bo wspólnota przekonana o swojej nieomylności w posłudze szuka winy po ich stronie. Po to Kościół ma pewne normy, żeby nie używać niesprawdzonych informacji do – choćby nieświadomego i w dobrej wierze – manipulowania ludźmi. Jeżeli mamy uzdrowienie i jesteśmy go pewni, to jaki jest problem, żeby się zbadać, zrobić dokumentację medyczną i powiedzieć za pół roku: „Proszę państwa, mija pół roku od tamtej modlitwy, mamy tutaj dokumentację medyczną, Jezus uzdrowił tego człowieka. W świetle obecnego stanu wiedzy medycznej nie ulega wątpliwości, że był chory i jest zdrowy, chwała Panu!”. Kto się jednak przejmuje tymi zasadami?
KAI: Niepokojące nieposłuszeństwo…
– Warto w tym momencie zapytać, czy kiedy wyłączyliśmy posłuszeństwo wobec Kościoła, możemy liczyć rzeczywiście na tak intensywną asystencję Ducha Świętego, jakiej oczekujemy. Wyłączenie posłuszeństwa może być świadome bądź nieświadome. Z pewnością wielu charyzmatyków w ogóle nie wie, że istnieje taka instrukcja – i to jest kolejny kamyczek do ogródka pasterzy. Jeżeli wyłączymy posłuszeństwo w Kościele, to mamy gnozę. Po prostu. Ze wszystkimi możliwymi i paskudnymi konsekwencjami.
Ja jestem starej daty, ja wierzę w posłuszeństwo Duchowi Świętemu poprzez posłuszeństwo kościelnym przełożonym. Wierzę, że ono jest bezpieczniejsze niż posłuszeństwo Duchowi Świętemu w prywatnym doświadczeniu. To moje przekonanie jest zdaje się ugruntowane na dość długiej tradycji kościelnej. Mógłbym wyjść przed kamerę i powiedzieć, że Duch do mnie mówi, bo dość często mi się zdarza, że On coś do mnie prywatnie sobie pogaduje. Z Bogiem gadam dość często. Ale tego nie zrobię, bo nie wolno takich rzeczy robić. Po prostu. Ja mam w Kościele misję głoszenia słowa Bożego, w której to misji mam mówić pięć słów wedle własnego sposobu rozumienia, a nie pięć tysięcy według daru języków czy innego charyzmatu.
KAI: Na nabożeństwach z modlitwą o uzdrowienie spotkać się można z taką praktyką, gdzie prowadzący ma też przy okazji dar poznania i mówi, że czuje iż ktoś właśnie jest uzdrawiany konkretnie z bólu głowy, ręki, jakiejś wady…
– Jeżeli jest charyzmat poznania, to on, jak inne charyzmaty, powinien być rozeznany m.in. przez pasterza. Jeśli to nie zostało zrobione, mamy do czynienia z darem samozwańczym. To może być rzeczywiście dar związany z poznaniem, a może też być to technika manipulacyjna, za pomocą której zarządzamy sobie emocjami wspólnoty. Jak wiadomo, sugestia działa.
Sugestia połączona z placebo może nam dać w niektórych z obecnych na spotkaniu pożądany efekt poczucia uzdrowienia. Dlatego należy bardzo ostrożnie robić tego typu rzeczy, bo jeżeli nie mamy porządnego rozeznania co do autentyczności charyzmatów, możemy wspólnotę oddać w ręce manipulatorów. Nawet nieświadomych, działających w dobrej wierze, ale manipulatorów. To może być bardzo niebezpieczne. Na takie spotkania przychodzi przecież niemało osób z nerwicami, skrupułami czy innymi zaburzeniami i można im poważnie zaszkodzić.
KAI: A taka narracja w nauczaniu, nawet warsztaty temu poświęcone, że charyzmat uzdrawiania jest powszechny, tylko trzeba nauczyć się skutecznie modlić i rozbudzić wiarę…
– Narodowy Fundusz Zdrowia jest bardziej powszechny. Jeżeli traktujemy jeszcze Nowy Testament jako norma normans non normata, to pytamy, gdzie tam jest takie nauczanie. Obawiam się, że nie ma. W Starym Testamencie jest mowa o tym, że jeżeli lekarza Bóg Ci zesłał, to korzystaj z jego zdolności. Tu znowu wchodzi przeświadczenie na granicy ortodoksji, mianowicie że mamy dwa światy, świat łaski i natury. Tymczasem jest jeden świat stworzony przez Boga.
W tym świecie mamy objawienie naturalne i objawienie nadprzyrodzone, zdolności naturalne i zdolności charyzmatyczne. Służba zdrowia przynależy do świata zdolności naturalnych. Z tego korzystamy najpierw celu uzdrowienia ciała. Tam się urządza warsztaty, to jest umiejętność. O charyzmat możemy prosić, ale nie możemy się go „uczyć”. Przeciwstawianie jednego drugiemu jest efektem myślenia w kategoriach dualistycznych. Albo myślenia w takich kategoriach, że cokolwiek po grzechu wychodzi z człowieka jest tylko grzeszne. Nie ma żadnego dobra. To nie jest myślenie katolickie.
KAI: Czyli nie ma sensu modlić się o uzdrowienie?
– Mamy prawo modlić się o zdrowie – ono jest dobre. To normalne, że rodzice się modlą o zdrowie dla dzieci itd. Ale gdyby tak było, że modlitwa o zdrowie jest najważniejszą sprawą i ona jest zawsze skuteczna, to wszyscy ludzie by uzdrawiali. Gdy zaczynamy twierdzić, że trzeba przejść przez „warsztaty”, żeby modlitwa się zrobiła skuteczniejsza, to przepraszam, ale pękałbym ze śmiechu, gdyby nie to, że ludzi się wpycha w ten sposób w myślenie magiczne: że Bóg działa lub nie w zależności od „techniki”, po jaką sięgniemy.
Modlitwa rodziców za chore dziecko jest jedną z najbardziej intensywnych, szczerych i żarliwych modlitw, jakie jestem w stanie sobie wyobrazić. A bywa nieskuteczna. I co, jeśli zaliczą jakieś warsztaty czy przeczytają książkę, to się stanie skuteczniejsza? Mnie się wydaje, że zbyt rzadko sięgamy po redukcję do absurdu. A wiele praktyk i przekonań powinno być czasem sprowadzanych do absurdu, bo dopiero wtedy widać, jak bardzo są niedorzeczne.
KAI: Dlaczego Bóg nie uzdrawia, słysząc takie żarliwe modlitwy?
– Bóg chce naszego dobra. To czasem obejmuje także zdrowie. Ale choroba wcale się z ostatecznym dobrem i szczęściem nie kłóci. Choroba jest sytuacją trudną, bo w chorobie człowiek cierpi, a jak cierpi, może się „fochnąć” na Boga. Dlatego jest potrzebny sakrament chorych. Jeśli podchodzimy do choroby tak, że trzeba ją uzdrowić modlitwą, narażamy chorego na podwójny „foch” – bo już cierpi, a jeszcze modlitwa nie zadziałała. Jakoś rezultaty działania naszych braci charyzmatyków są mierne. Gdyby rzeczywiście wyglądało to tak, jak opisują, to w ciągu właściwie kilku tygodni powinni rozwiązać problemy polskiej służby zdrowia…
KAI: Ale przecież w raju nie było choroby. Jak to choroba nie jest zła?
– My nie wiemy, co było w raju. Odróżniamy natomiast zło metafizyczne od zła moralnego. Niedoskonałość świata to jest coś, co jest ceną za jego istnienie. To podstawy z metafizyki. Świat nie może być doskonały, bo gdyby taki był, byłby Bogiem. W raju nie było choroby? Zwierzęta chorowały na długo przed pojawieniem się człowieka na ziemi. Choroba jest częścią porządku biologicznego. Może to być niemiłe z naszego punktu widzenia, ale wirusy i bakterie już czekały u bram raju.
KAI: Często mówi się, że modlitwa w formie jest zła albo wiary za mało, skoro nie ma pożądanych efektów…
– Już św. Jakub mówił: źle się modlicie troszcząc się tylko o zaspokojenie waszych żądz (Jk 4, 3). Pragnienie zdrowia też jest żądzą. Skuteczność modlitwy nie polega na tym, że są efekty. Modlitwa nie jest do tego. Modlitwa jest narzędziem zjednoczenia z Bogiem. Nie służy do załatwiania naszych doczesnych interesów.
KAI: Jak to?
– Jezus pytał retorycznie: „Kto mnie uczynił sędzią i rozjemcą w waszych sprawach?” Bóg zostawił człowieka w ręku rady jego. To jest tłumaczenie ks. Wujka trzeciego opisu stworzenia świata w Księdze Mądrości, do którego prawie nie sięgamy. Tam jest mowa o sumieniu. Biblia Tysiąclecia tłumaczy: „On na początku stworzył człowieka i zostawił go własnej mocy rozstrzygania” (Mdr 15, 14). Tym, co mamy zrobić w sprawie zdrowia, jest dobra organizacja służby zdrowia.
Jeśli przesuwamy modlitwę i czynimy z niej narzędzie do uzyskiwania efektów w życiu doczesnym, ona nas odwraca od Boga. To augustyńska definicja grzechu: aversio a Deum, conversio ad creaturam [odwrócenie od Boga, zwrócenie ku stworzeniu]. Jeżeli my przesuwamy znaczenie modlitwy z bycia środkiem zjednoczenia z Bogiem w stronę bycia środkiem do uzyskiwania pewnych bonusów doczesności, robimy bardzo niebezpieczną rzecz. Strukturalnie odtwarzamy istotę grzechu. Wiem, że to może się wydawać ósmym poziomem abstrakcji, ale teologia jest też po to, żeby ostrzegać przed takimi rzeczami.
***
Ks. dr Grzegorz Strzelczyk – prezbiter archidiecezji katowickiej i teolog (adiunkt Katedry Teologii Dogmatycznej i Duchowości Wydziału Teologicznego Uniwersytetu Śląskiego w Katowicach). Odpowiada za formację do diakonatu stałego w archidiecezji katowickiej.
1
OCEŃ TEN ARTYKUŁ
1 2 3 4 5",,DODANE 21.05.2018 12:14,KAI,,https://www.gosc.pl/doc/4745813.Charyzmaty-sa-tylko-i-wylacznie-narzedziami
Subiektywny przegląd tygodnia,"Wydanie #60. Zapraszam do lektury: Aleksandra Pietryga
Dzień dobry. Zakończyły się igrzyska olimpijskie w Tokio. Razem z ich podsumowaniem, podsumowujemy miniony tydzień. Zapraszam na subiektywny przegląd tygodnia.
Za nami finał Igrzysk XXXII Olimpiady w Tokio. Następne odbędą się za trzy lata w Paryżu. Na większości aren igrzysk w Tokio z powodu trudnej sytuacji związanej z pandemią COVID-19 nie było kibiców. Obowiązywały też ograniczenia w przemieszczaniu się i spotkaniach towarzyskich, przez co wioska olimpijska nie tętniła życiem jak zazwyczaj. Wśród uczestników imprezy wykryto kilkaset przypadków infekcji, w tym 32 u sportowców. 19 zawodników z powodu koronawirusa nie mogło wystąpić w igrzyskach.
Dla polskich olimpijczyków minione igrzyska okazały się łaskawe. Polscy sportowcy zdobyli w Tokio 14 medali: cztery złote oraz po pięć srebrnych i brązowych. Zajęli też 17. miejsce w klasyfikacji medalowej.
DOSTĘPNE JEST 14% TREŚCI. CHCESZ WIĘCEJ?


1
OCEŃ TEN ARTYKUŁ
1 2 3 4 5",,DODANE 09.08.2021 20:42,,,https://www.gosc.pl/doc/7026273.Subiektywny-przeglad-tygodnia
Lot do Lusaki,"Chcę się nauczyć pokory wobec życia – mówi Ania Pająk. Za kilka tygodni zmieni się dla niej wszystko. Porzuci domowe wygody i będzie pomagać misjonarkom w Zambii opiekować się sierotami.
Pisać o mojej siostrze, chyba świat się kończy – rozkłada ręce Jaś, zwany „Bobem”, młodszy o sześć lat brat Ani Pająk. – Na oko – zwykła dziewczyna, chodzi na uczelnię, spotyka się z przyjaciółmi. A tu nas zaskoczyła i zaczęła realizować swoje marzenia. Chociaż znajdzie się jeden powód, żeby powstał o niej artykuł – dowcipkuje. – Ona jest moją siostrą.

Ania od dzieciństwa nie miała żadnych autorytetów ani idoli. Dla młodszych braci – Dominika, urodzonego dwa lata po niej, i Jasia – była mocną osobowością. – Nie matkowałam im, ale ich ustawiałam – śmieje się. – A w szkole Dominika broniłam. I od początku, czyli od czasu dorastania, buntowała się przeciw zastanej rzeczywistości, schematom i oczywiście... rodzicom. – Jak czegoś chcieli, to z góry było złe – wspomina. – Wszystko wiedziałam lepiej.

– Ania nauczyła mojego męża pokory – opowiada mama Dobromira, do której dzieci zwracają się „Dobra”. – Najpierw chciał z niej zrobić pianistkę, bo ma słuch absolutny. A ona powiedziała: „Będę kochać Bacha, ale po swojemu”, i skończyła tylko 6 klas szkoły muzycznej. Potem uważał, że musi być wierząca tak jak on. Ale kiedy Anusia szła z nami do kościoła, to rysowała coś paluszkiem na ławce. – Dla mnie wiara moich dzieci jest najważniejsza – wyznaje tata Jan, który każdego ranka przed pójściem do pracy w dużym pokoju czyta Brewiarz, a potem robi to też wieczorem. Wszyscy to widzą i w domu jest w miarę cicho, żeby mu nie przeszkadzać. – Ale zrozumiałem, że nie mam prawa osądzać, co się w nich dzieje. Na podstawie tego, że ja klęczę pół godziny, a Ania pół minuty, nie mogę oceniać jej relacji z Bogiem. Może jest lepsza niż moja.

Dziś Ania bez skrępowania przyznaje, że rodzice są dla niej autorytetami. Mama jest ważna, bo wszystko dla nich zrobi, zapomina o grzeszkach i wierzy w każdego. Tata, bo wiele ich nauczył. – A my jego, dał się wychować – dodaje ze śmiechem. Od dziecka razem chodzili w góry. – Kiedy odwracałam się, żeby zobaczyć, ile przeszłam i wzdychałam: „Jaka jestem zmęczona!”, uczył patrzeć na wędrówkę z innej perspektywy: „Przestań sapać jak pies i zobacz, ile już przeszłaś” – wspomina. Przypominał, żeby stale przekraczać swoje możliwości. No to Ania je przekracza. Codziennie rano po przebudzeniu patrzy na bilet lotniczy do Lusaki, leżący na biurku. W styczniu poleci do stolicy Zambii, żeby w pobliskiej wiosce Cassisi pomagać siostrom misjonarkom w opiece nad dziećmi osieroconymi. – Chciałabym tam dostać ciężką pracę, żeby coś mnie mocno zaabsorbowało – marzy.
1 2 3 4 5
OCEŃ TEN ARTYKUŁ
1 2 3 4 5",BARBARA GRUSZKA-ZYCH,DODANE 20.12.2007 01:54,GN 51/2007,,https://www.gosc.pl/doc/802555.Lot-do-Lusaki
"Gdzie się podziałeś, tato?","Ponad pół miliona polskich dzieci wychowuje się bez ojca. Jeszcze więcej dzieci z ojcami co prawda mieszka, ale nie łączy ich żadna bliska więź. Rośnie nam nowe pokolenie, emocjonalnie okaleczone przez swoich tatusiów. Dlatego hasło II Narodowego Dnia Życia brzmi: ""Być ojcem – rola życia"".
Ten Dzień przypada 24 marca. – Dużo się ostatnio mówi o wirusie ptasiej grypy. Ale nikt nie wspomina o tym, że do Polski dotarła inna straszliwa epidemia: rodzina bez ojca – mówi Dariusz Cupiał z komitetu obchodów Narodowego Dnia Życia. Dariusz Cupiał jest też redaktorem pisma „tato.net”.

Cupiał od dawna obserwował, że chłopcy w Polsce często nigdy nie stają się prawdziwymi mężczyznami. Przekraczają trzydziestkę, czterdziestkę, pięćdziesiątkę… I nic. Pozostają dużymi chłopcami. Nie traktują na serio swojej roli ojca, coraz częściej są zagubieni albo nawet zniewieściali. W przeciwieństwie do kobiet, które stają się coraz bardziej męskie. – Męski duch poważnie dzisiaj choruje. Oznaki tej choroby to rezygnacja z odpowiedzialnego przywództwa i zanik ducha walki, zdolnego chronić i żywić własne dzieci – alarmuje Cupiał. Czy duchowe i emocjonalne kalectwo dzisiejszych tatusiów pójdzie w następne pokolenia? To prawdopodobne. Jednak jeszcze nie wszystko stracone. Upadek ducha męskości można jeszcze powstrzymać, jeśli natychmiast weźmiemy się do roboty – twierdzi grupa ludzi z komitetu obchodów Narodowego Dnia Życia.

Okrutny wieczny chłopiec
Z badań przeprowadzonych w Anglii wynika, że tamtejsze dzieci przez 3–4 godziny dziennie siedzą w Internecie, a z ojcami spędzają średnio 7 minut... na tydzień. Ojcowie nie poświęcają im swojej uwagi i zainteresowania. Niedojrzali ojcowie kompletnie nie zdają sobie sprawy, jak głębokie rany zadają swoim dzieciom. Rany, które nigdy do końca się nie zabliźnią. Syn, który czuje się opuszczony przez ojca, często odreagowuje agresją. – Natomiast córki opuszczone przez ojców wcześnie zaczynają kontakty seksualne, bo na siłę szukają męskiej akceptacji. Takie córki mają skłonność do wpadania w depresje: uważają, że nie są warte miłości – mówi Dariusz Cupiał.

Okazuje się, że prawie 90 proc. prostytutek i kryminalistów nie miało dobrych relacji ze swoimi ojcami. Amerykańscy naukowcy odkryli też, że ludzi dorastających bez ojca łatwiej dopadają nie tylko choroby psychiczne, ale nawet zwyczajne problemy z sercem czy z cukrzycą. To wszystko wisi także nad dziećmi tych niedojrzałych tatusiów, którzy co prawda mieszkają z dziećmi pod jednym dachem, ale nie nawiązują z nimi bliskich więzi, nie poświęcają im swojej uwagi. David Blankenhorn, autor książek o ojcostwie, twierdzi, że konsekwencje psychiczne dla dziecka są wtedy tak samo złe jak w przypadku, gdy tata opuszcza dom. A jeśli ojciec zdąży się zreflektować, zanim dziecko urośnie? Z badań wynika, że jeśli dziecko ma dobry kontakt z ojcem przez pierwsze pięć lat swojego życia, będzie o wiele bardziej śmiałe. Będzie się dzięki temu łatwiej dostosowywać do sytuacji w szkole, na uniwersytecie, w pracy. Będzie sobie łatwiej radzić w dorosłym życiu.
1 2 3
OCEŃ TEN ARTYKUŁ
1 2 3 4 5",PRZEMYSŁAW KUCHARCZAK,DODANE 22.03.2006 09:25,GN 13/2006,,https://www.gosc.pl/doc/790684.Gdzie-sie-podziales-tato
Lekarze idą w krzaki,"Misja Paragwaj. W Paragwaju oficjalnie mieszka niemal 7 milionów ludzi. Dodatkowe rzesze niezarejestrowanych nigdzie osób żyją w asentamientos, czyli tamtejszych slumsach. A w całym kraju aktywnych zawodowo jest... 90 anestezjologów.
Kilkoro lekarzy związanych z Wojewódzkim Szpitalem Specjalistycznym w Jastrzębiu-Zdroju oraz ich kapelan raz do roku lecą do Paragwaju. Tam pomagają najuboższym, pozbawionym dostępu do służby medycznej. – Wszystko zaczęło się od wizyty mojego kolegi – franciszkanina o. Grzegorza. Wiedział, że jestem kapelanem w szpitalu i dlatego poprosił mnie o pomoc. Powiedział, że potrzebuje lekarzy. Nie byłem przekonany, czy ktokolwiek się zgodzi polecieć, ale spytałem dr. Tomasza Pohabę. Jego entuzjastyczna reakcja zaskoczyła mnie – wspomina ks. Wojciech Grzesiak, kapelan w WSS nr 2.
Śmierć w rynsztoku
I tak trójka lekarzy i ksiądz, zaopatrzeni w kilkaset kilogramów leków i opatrunków, znaleźli się w samolocie. – Naszą misję pomogli nam zorganizować ojcowie franciszkanie i siostry elżbietanki, które posługują tam, na miejscu. Mimo to, mieszkańcy byli początkowo dość nieufni. Trzeba ich zrozumieć. Dla nas, Europejczyków, slumsy oznaczają biedę. Tak naprawdę nie ona im najbardziej doskwiera. Gorsze jest wykluczenie. Ludźmi, którzy tam żyją, nie interesuje się nikt. Są porywani, zastraszani, ale nie mają się do kogo zwrócić o pomoc. Oficjalnie ich nie ma, nie mają dowodów tożsamości, ubezpieczeń, nie są nigdzie rejestrowani – tłumaczy ks. Wojciech. – Dlatego kiedy pojawia się ktoś obcy, od razu podejrzewają najgorsze. Ale kiedy już się do człowieka przekonają, podzielą się ostatnią kromką chleba. Lekarze, którzy uczestniczyli w trzech dotychczasowych misjach, przyznają, że początkowo towarzyszył im zachwyt przyrodą. Piękną czerwoną ziemią. A później przyszedł czas na obserwacje. Wtedy poznali wiele przerażających historii. „Chwila intensywnego deszczu i miasto staje się nieprzejezdne, olbrzymie fale spłukują wszystko, co znajdą na swojej drodze. Łącznie z pieszymi” – piszą na blogu, na którym umieszczali relacje z podróży. „Potem była przejażdżka zalanymi (jak rzeki) ulicami Asunción [stolicy Paragwaju – przyp. red.]. Grzesiu [franciszkanin opiekujący się grupą – przyp. red.] opowiadał, że jest to czas wielu wypadków drogowych z udziałem pieszych, ponieważ ludzie wysiadający z autobusów wpadają do rynsztoków wypełnionych mnóstwem wody o bardzo silnym prądzie i zostają normalnie »porywani« przez fale, co kończy się podtopieniem bądź licznymi urazami czaszki”.
Duży nie zbada małego
Lekarze, którzy udali się do Paragwaju, razem z posługującymi tam zakonnikami i zakonnicami wspólnie wypracowali model pomocy: jeden lekarz internista przyjmuje w ośrodku, a drugi zabiera przenośne EKG i „jedzie w krzaki”. Oprócz tego mobilnie przyjmuje pacjentów pediatra. – W tym roku podczas misji nie było z nami pediatry. Indianie nie mogli pojąć, dlaczego internista nie czuje się kompetentny, by badać dzieci. Szczególnie upodobali sobie naszego kolegę, który jest dość wysoki i potężny. Chodzili za nim i pytali: „Jesteś taki duży i dużego umiesz zbadać, a małego człowieka to już nie?” – opowiada kapelan. Na miejscu okazało się, że mieszkańcy potrzebują nie tylko pomocy medycznej, ale także edukacji. Bo dla nich nie jest oczywiste, że trzeba dbać o swoją higienę, że myje się ręce przed posiłkiem. Nie wiedzą, jak pielęgnować chorych. – Dr Marek Widenka, który pracuje w hospicjum, zwrócił uwagę, że przydałoby się, żeby przyjechały z nami pielęgniarki, które mogłyby tego wszystkiego uczyć – mówi ks. Wojciech. Dlatego w IV misji uczestniczyć będą dwie pielęgniarki – Barbara Dziak i Marta Wdowczyk. – Będziemy zajmować się tym, czym u nas pielęgniarki środowiskowe – uczyć pielęgnacji i higieny. Mamy już informacje, jakie są potrzeby. Będziemy pokazywać, jak zajmować się chorymi, uczyć kobiety, jak obserwować swój cykl miesięczny, czy uświadamiać zagrożenia, jakim jest np. wirus HIV – wylicza M. Wdowczyk.
Z festiwalu na pomoc
Przygotowania do wyjazdu trwają pełną parą. Na początku roku do Paragwaju wyruszy pięć pań – oprócz wspomnianych wcześniej pielęgniarek, zespół zasilą dwie internistki – Anna Morcinek i Grażyna Adamek oraz pediatra Elżbieta Wypych. – Bilety już mamy kupione. Leżą w szufladach, już nie możemy się wycofać – żartują. – Wiemy, że mieszkańcy już na nas czekają, pytają siostry, kiedy będziemy. Ponoć nasza pomoc skłoniła ich do działania. Ci, których było na to stać, sami uzbierali pieniądze na lekarstwa. Około 300 dolarów. Nam się to może wydawać niezbyt imponującą kwotą, ale dla nich to naprawdę duże osiągnięcie – dodają już całkiem poważnie. Elżbieta Wypych do misyjnej załogi trafiła przypadkiem. – Zanim jeszcze zdecydowałam się na studia medyczne, wiedziałam, że chcę pomagać innym. Później usłyszałam, że 40 gr kosztuje szczepionka, która może uratować dziecko w Afryce i to we mnie zostało. Cały czas miałam gdzieś obok myśl, żeby jechać pomóc. Ale konkrety pojawiły się dopiero teraz. Zupełnie przypadkiem zdecydowałam się, by pójść na „Festiwal podróży i nauki”. To dam dostałam kontakt do osób zaangażowanych w „Misję Paragwaj” – mówi pediatra. Elżbieta, Marta i Barbara jadą po raz pierwszy. – Jesteśmy lepiej przygotowane, ponieważ poprzednie ekipy opowiedziały nam wszystko bardzo dokładnie – śmieją się. – Czy się boję? Wiadomo, ze slumsy kojarzą się z infekcjami, zakażeniami, ale po to się szczepimy. Także tutaj, w Polsce, naszej pracy towarzyszy niebezpieczeństwo zarażenia się jakimś chorobami – zauważa B. Dziak. – Mam nadzieję, że uda nam się uniknąć tych najtrudniejszych sytuacji. Jako pediatra jestem szczególnie na nie narażona. Na śmierć czy chorobę dziecka nie można się przygotować, to boli inaczej niż cierpienia dorosłych pacjentów – przyznaje Elżbieta.
1 2
OCEŃ TEN ARTYKUŁ
1 2 3 4 5",MARTA SUDNIK-PALUCH,DODANE 29.08.2013 00:00,Gość Katowicki 35/2013,"TAGI:
gość katowicki",https://www.gosc.pl/doc/1681642.Lekarze-ida-w-krzaki
Szczęście Krajowe Brutto,"Trzeba zastąpić Produkt Krajowy Brutto Szczęściem Narodowym Brutto jako główną miarą rozwoju.
Kiedy mówimy o stylu życia, zwykle przychodzą nam do głowy problemy indywidualnych osób lub co najwyżej grup takich jak młodzież, sportowcy czy celebryci. Tymczasem jak uczy nas historia, to styl życia od wieków był wrogiem numer jeden najbardziej bogobojnych instytucji, bogatych narodów i ruchów niepodległościowych. To on znieczulił starożytne Ateny i rozbił Cesarstwo Rzymskie, on doprowadził do reformacji w kościele katolickim.
Obecny stan
Niestety, owoce zmiany stylu życia Polaków w ostatnich dziesięcioleciach są bardzo złe.
Zgodnie ze statystykami GUS-u na choroby układu krwionośnego, raka i przyczyny zewnętrzne zmarło w 2012 roku (ostatnie dostępne dane) 299 915 osób. Mówiąc inaczej, co roku umiera w Polsce na choroby, których można by uniknąć liczba osób równa mniej więcej ludności Katowic. Dla tych, którzy nigdy w Katowicach nie byli - parę szczegółów. Jest to dziesiąte pod względem wielkości miasto w Polsce, w którym zarejestrowanych jest ponad 44 tys. podmiotów gospodarczych. Przez Katowice przebiega ponad 100 linii komunikacji miejskiej. Na terenie miasta znajduje się 18 szpitali, 256 szkół różnego rodzaju i 20 uczelni wyższych. Takie miasto umiera co roku niepotrzebnie.
Niepostrzeżenie i powoli w okresie powojennym nasze rodziny i społeczności lokalne, zostały rozproszone w anonimowych blokowiskach. Tam zamieszkaliśmy w za małych mieszkaniach, a nasze dzieci nie mogły już cieszyć się codzienną uwagą i troską dziadków i sąsiadów. Sami z lęku przed przyszłością zdecydowaliśmy się ograniczyć nasze rodziny do 3-4 osób, pozbawiając tym samym nasze dzieci umiejętności budowania relacji. Tym nielicznym dzieciom, zapewniliśmy opiekę w żłobkach i przedszkolach, gdzie przy zmieniających się opiekunkach i grupach nie nauczyły się budowania długoletnich więzi.
Staliśmy się narodem ludzi zapracowanych, smutnych i zmęczonych. Nie gramy na niczym, ani nie śpiewamy, tylko słuchamy i patrzymy jak robią to inni. Nie uprawiamy sportów, tylko kibicujemy tym, którzy robią to zawodowo. I tak począwszy od rodzin, przez miejsca pracy, a skończywszy na rozrywkach mamy coraz mniejszy wpływ na to, co chcemy i możemy robić. Pozwalając sobie odebrać sprawczość, pozbawiamy się tego, co daje największe szczęście i radość. W efekcie żyjemy w coraz większym stresie. Kiedy mamy poczucie, że niewiele od nas zależy, pozostaje nam tylko lęk. A lęk to stan ludzi bezradnych i bezwolnych.
Mechanizmy
Aby móc poradzić sobie z tymi problemami, ważne jest zrozumienie mechanizmów, którym wszyscy w jakimś stopniu podlegamy.
Brak zrozumienia złożoności procesów patologicznych
Wiele ludzi myśli według schematu: prosta przyczyna - bezpośredni skutek. Takie rozumowanie widać jaskrawo na przykładzie palaczy, kiedy mówią: „Mój dziadek palił całe życie i dożył 90-tki.” Zapominają oni, że w rzeczywistości na określony wynik składa się wiele wzajemnie powiązanych czynników. Dziadek większość życia przeżył w skromnym, ale drewnianym, zbudowanym bez szkodliwej chemii domu. Jadł prostą, zdrową żywność, do której jego organizm dostosowywał się genetycznie przez wiele pokoleń. Większość czasu spędzał pracując na łonie przyrody i nie wdychał prawie żadnych spalin. Otoczony był gronem kochającej go rodziny i sąsiadów, z którymi łączyły go serdeczne więzi pozwalające na rozwiązywanie zmartwień i trosk. W ten sposób organizm dziadka poradził sobie z toksynami z jednego, czy dwóch źródeł. Inną wersją tej samej opowieści jest sąsiad, który „zdrowo się odżywiał, nie pił, nie palił, codziennie ćwiczył, a i tak umarł na raka.” Tym razem być może okaże się, że sąsiad, to ofiara tak zwanego healthizmu, który tak był zajęty swoim stanem zdrowia, dietą i doborem ćwiczeń, że zapomniał o istnieniu innych ludzi, do których był niechętnie nastawiony. Oczywiście jest też możliwość, że pomimo wszelkich jego starań, zaważyły skłonności genetyczne. To tylko dwa z setek możliwych scenariuszy.
Nasze tłumaczenia i historie, w które wierzymy nie zmienią faktu, że obecnie żyjemy w świecie, który różni się znacząco, od tego który znają nasi dziadkowie. Jesteśmy bombardowani ogromną ilością informacji, których nie jesteśmy w stanie przetworzyć i zamienić na mądrość i użyteczną wiedzę, stajemy się więc bezkrytyczni. Obecnie to substancje chemiczne, a nie jak kiedyś bakterie i wirusy są głównym czynnik zagrożenia życia. W jednym z badań moczu i krwi ponad dziewięciotysięcznej próby badanych, okazało się, że nosimy w sobie toksyczny koktajl średnio 13 pestycydów.
1 2 3
OCEŃ TEN ARTYKUŁ
1 2 3 4 5",RYSZARD STOCKI,DODANE 05.06.2017 08:55,,,https://www.gosc.pl/doc/3945989.Szczescie-Krajowe-Brutto
"Nowicka: Brałam pieniądze, ale…","Rebelya.pl opublikowała obszerne fragmenty zeznań Wandy Nowickiej w przegranym przez nią procesie przeciw Joannie Najfeld.
Obecna wicemarszałek Sejmu złożyła przeciw publicystce prywatny akt oskarżenia za stwierdzenie, że Nowicka jest na liście płac przemysłu aborcyjno-antykoncepcyjnego. Sąd jednak uznał, że takie słowa były zasadne.
W swoich zeznaniach Nowicka przyznała, że kierowana przez nią Federacja na rzecz Kobiet i Planowania Rodziny brała pieniądze od firmy Gedeon. - Ale ja bym nie pozwoliła na to, żeby darczyńcy wpływali na działalność Federacji - dodała.
  Oto fragmenty stenogramów z zeznań Wandy Nowickiej w pisowni oryginalnej:
„Protokół z rozprawy głównej, dnia 13 stycznia 2010 r.
(...)
Staje świadek Wanda Nowicka:
Fakt wyemitowania programu, w którym pani Najfeld pomówiła mnie o sprawy, o które za chwilę i co więcej od momentu wyemitowania tego programu codziennie mnie pomawia cały czas do dnia dzisiejszego pomawia mnie za pośrednictwem swojej strony internetowej, na której to stronie www.mamproces.pl, jest ten fragment programu, w którym mnie pomawia. Jest bardzo poważnym naruszeniem moich dóbr osobistych, które narażają na szwank moje dobre imię, moją wiarygodność i oczywiście mogą mieć wpływ na całe moje życie zawodowe, ale też i osobiste. Pani Najfeld pomówiła mnie, że jestem na liście płac koncernu farmaceutycznego providerów aborcji i antykoncepcji. To pomówienie narusza moje dobre imię na wiele sposobów. Tak naprawdę, jeśli dobrze rozumiem sformułowanie provider to oznacza to, że pani Najfeld twierdzi, że ja przeprowadzam aborcje, co jak wiadomo zgodnie z polskim prawem jest zakazane. Tak naprawdę pani Najfeld, jeżeli uważa, że w tej sprawie zostało popełnione przestępstwo powinna złożyć wniosek. Drugie sformułowanie, które mnie pomówiło to, to, że jestem na liście płac, a wszystko to w kontekście nachalnej promocji prowadzonej przez firmy farmaceutyczne oznacza tyle, że w ten sposób zostały podważone w całości motywy prowadzenia mojej działalności, którą prowadzę od lat. To znaczy, że pani Najfeld oskarżyła mnie, że ja zajmuje się, tym czym się zajmuję, nie dlatego, że robię to z głębokiego przekonania, że to jest słuszne i konieczne dla ochrony praw kobiet w Polsce, ale że robię to wyłącznie ze względów finansowych, że ktoś mi za to płaci, a płacąc sprawia, że informacje przekazywane przeze mnie są nieprawdziwe, a przekazuję je dlatego, że mi za to zapłacono. Wreszcie trzeci, bardzo konkretny fakt, nie jestem na liście płac, żadnego koncernu farmaceutycznego. To chyba wszystko.
Na pytania pełnomocnika:
Ja działam na rzecz prawa kobiet do legalnej aborcji i pełnej dostępności w kraju środków antykoncepcyjnych oraz na rzecz edukacji seksualnej. Ja działam w ramach organizacji, która się nazywa Federacja na Rzecz Kobiet i Planowania Rodziny. Jestem dyrektorką tej organizacji i przewodniczącą zarządu. Nie jest to organizacja działająca w celach zarobkowych. Jest to organizacja Non profit. Ja nie otrzymuję żadnego wynagrodzenia od żadnych koncernów lub firm farmaceutycznych.
Na pytania obrońcy adw. Piotra Kwietnia:
Celem mojej działalności jest dokonanie zmian w obowiązującym w Polsce prawie dotyczącym aborcji. Uważamy, że obowiązująca ustawa jest dyskryminująca, szkodliwa, narusza prawa kobiet i jest sprzeczna ze standardami unijnymi w tym zakresie. Jeśli ktoś twierdziłby w wypowiedzi publicznej powyższe fakty , to jest to zgodne z moimi przekonaniami. Ja nie wiem, czy organizacje, czy organizacje, z którymi ja współpracuję skąd mają środki i czy czerpią je być może od producentów środków antykoncepcyjnych. Federacja jest stowarzyszeniem stowarzyszeń. Członkami tej organizacji nie są osoby fizyczne, lecz osoby prawne. Federacja, jak wszystkie organizacje pozarządowe w świecie utrzymuje się z tego, iż składa wnioski grantowe do różnych organizacji.
(Pełnomocnik wnosi o przerwanie rozprawy lub jej odroczenie z uwagi na kolizję z inną sprawą. Obrońcy przychylają się do tego wniosku).

Protokół rozprawy głównej, dnia 23 września 2010 r.
Wanda Nowicka pouczona o treści art 233kk.
Świadek Wanda Nowicka zeznaje na pytania obrońcy – adw. Piotra Kwiecień:
Mam wiedzę dotyczącą tylko podmiotów, które finansują działalność Federacji na rzecz Kobiet i Planowania Rodziny. Nie posiadam żadnej wiedzy na temat organizacji, które finansują działalność podmiotów, które wchodzą w skład Federacji. Ja nie jestem w stanie odpowiedzieć na pytanie czy wykluczam możliwość, że w w ciągu 10 lat wśród podmiotów finansujących organizację, którą kierujęznajdowały się podmioty zajmujące się produkcją lub dystrybucją środków antykoncepcyjnych, jak również zajmujących sie bezpośrednio lub pośrednio świadczeniem usług aborcyjnych. Jedynie ja jestem osobą, która mogłaby posiadać w tym zakresie wiedzę. Nikt inny z pracowników Federacji takiej wiedzy nie posiada. Federacja posiada głównego księgowego i osobą zajmującą się finansami federacji jest pani Krystyna Kacpura.
(W tym miejscu obrońca oskarżonej  - adw. Piotr Kwiecień wnosi o zobowiązanie Federacji do przedstawienia listy podmiotów, które w okresie 10 lat przed dniem 13 lutego 2009 roku finansowały działalność Federacji bądź współfinansowały tą działalność. Po złożeniu tej listy wnosi o przesłuchanie pani Krystyny Kacpura na okoliczność stopnia w jakim te podmioty finansowały działalność fundacji).
Oskarżona i obrońca – adw. Krzysztof Wąsowski nie mają pytań do świadka.
Świadek na pytania sądu:
Na dzień emisji programu byłam Przewodniczącą Federacji na Rzecz Kobiet i Planowania Rodziny oraz dyrektorką wykonawczą tej federacji. Federacja jest stowarzyszeniem stowarzyszeń. Członakmi Federacji są jedynie stowarzyszenia. Nie jest możliwe żeby członkiem była osoba fizyczna. W stowarzyszeniu członkami są stowarzyszenie Profemina, stowarzyszenie Neutrum, Towarzystwo Rozwoju Rodziny, IWCA, Stowarzyszenie na rzecz Kobiet i ich Rodzin, Demokratyczna Unia Kobiet Koło Ewa. Federacja powstała w 1992 roku. Ja byłam współzałożycielką Federacji. Ja od początku działam w Federacji, ale nie przez cały okres byłam jej przewodniczącą. Funkcja przewodniczącego jest sprawowana kadencyjnie. Wydaje mi się, że te funkcję pełnię od 1996 roku. Nie jest mi nic wiadomo żebym była członkiem organów innych organizacji społecznych. W związku z byciem przewodniczącą Federacji otrzymuję wynagrodzenie z Federacji. Tak było 13 września 2009 roku. Jest to jedyne źródło mojego stałego dochodu. Poza tym okazjonalnie otrzymuję wynagrodzenie za artykuły, publikacje. Federacja jako organizacja pozarządowa otrzymuje dotacje od różnych podmiotów. Z tego co pamiętam jednym z darczyńców Federacji była firma Gedeon, która jest firmą farmaceutyczną. Z tego co mi wiadomo ona produkuje jakieś środki antykocepcyjn e, ale nie wiem jakie. Z tego, co pamietam środki uzyskane z tego żródła stanowiły ok. 2 proc. Budżetu Federacji i one z tego co pamiętam zostały wpłacone w 2008 i 2009 roku. Darczyńcy, którzy wpłacają pieniądz nie chcą wpływać na działalność Federacji. Zresztą ja bym nie pozwoliła na to, żeby darczyńcy wpływali na działalność Federacji. Darczyńcy nie tłumacza motywów dokonywania datków. Wydaje mi się, że firmy te po prostu wspierają działalność Federacji i wydaje mi się, że jest to podobnie, jak przy wspieraniu instytucji kościelnych. Nigdy nie było takich prób, żeby podmioty finansujące działalność Federacji żądały od nas promocji ich produktów czy też promowania wyboru ich produktów. Zresztą gdyby takie żądania były nigdy byśmy się na to nie zgodziły.
1 2","JDUD, REBELYA.PL",DODANE 13.02.2012 11:50,,"TAGI:
aborcja najfeld nowicka",https://www.gosc.pl/doc/1078412.Nowicka-Bralam-pieniadze-ale
,,,,,,https://www.gosc.pl/relacja-na-zywo/72d612.Inwazja-Rosji-na-Ukraine
