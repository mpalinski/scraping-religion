title,txt,added,links
Jak pomóc ofiarom AIDS,"Jak pomóc ofiarom AIDS
„KAZNODZIEJA dotknięty AIDS niemile widziany” — pod takim tytułem ukazał się w dzienniku The New York Times artykuł opisujący losy pewnego kaznodziei baptystów, którego żona wraz z dwojgiem dzieci zaraziła się wirusem AIDS wskutek transfuzji krwi dokonanej w 1982 roku (dzieci zostały zainfekowane w łonie matki). Ze względu na ową chorobę duchowny ten i jego rodzina przestali być mile widziani w różnych kościołach baptystycznych. Głęboko zawiedziony, pogodził się z tym faktem i zrezygnował z pełnionej funkcji.
Rozczarowanie wyznawaną religią, którego doznał ów człowiek, nasuwa kilka pytań: Czy Bóg troszczy się o ludzi dotkniętych różnymi chorobami, nie wyłączając AIDS? Jak pomóc takim osobom? Jakie środki ostrożności powinni przedsięwziąć chrześcijanie, gdy niosą pociechę chorym na AIDS?
Bóg darzy miłością nieszczęśliwych
Z Biblii wynika, iż Bóg Wszechmocny okazuje cierpiącym głębokie współczucie. Płynącą z serca litość dla chorych przejawiał także Jezus, kiedy przebywał na ziemi. A dzięki mocy otrzymanej od Boga leczył wszelkie dolegliwości trapiące ludzi, o czym tak czytamy w sprawozdaniu biblijnym: „Przyszło do niego mnóstwo ludu, mając z sobą chromych, kalekich, ślepych, niemych oraz wielu innych i kładli ich u nóg jego, a On ich uzdrowił” (Mateusza 15:30).
Rzecz jasna, w dobie obecnej Stwórca nie udostępnia nikomu na ziemi mocy pozwalającej wzorem Jezusa cudownie leczyć ludzi. Niemniej z proroctw biblijnych wynika, że w bliskim już Bożym nowym świecie „żaden mieszkaniec nie powie: Jestem chory” (Izajasza 33:24). Pismo Święte obiecuje: „[Bóg] otrze z ich oczu wszelką łzę, i śmierci już nie będzie ani żałoby, ani krzyku, ani bólu już nie będzie” (Objawienie 21:4, NW). Kierując się wielką miłością do rodziny ludzkiej, Bóg przygotował trwały środek zaradczy na wszystkie nieszczęścia, łącznie z AIDS.
W Psalmie 22:25 powiedziano o Stwórcy: „Nie wzgardził i nie brzydził się nędzą ubogiego [„niedolą udręczonego”, NW] ani nie ukrył przed nim oblicza swego, lecz gdy wołał do niego, wysłuchał go”. Osoby szczerze proszące Boga o pomoc mogą odczuć ogrom Jego miłości.
Kto może się zarazić wirusem AIDS?
O możliwości zachorowania na AIDS decyduje głównie styl życia. Spoglądając wstecz, wielu zarażonych zgadza się ze słowami Psalmu 107:17, gdzie czytamy: „Którzy byli głupcami dla drogi grzesznej swojej i za występki swoje cierpieli” (Miłosz).
Ryzyko nabawienia się AIDS albo zarażenia nim drugich staje się bardzo realne wtedy, gdy ktoś lekceważy mierniki biblijne i pozwala sobie na zbliżenia intymne poza ustanowioną przez Boga instytucją małżeństwa. Niebezpieczeństwo takie istnieje
również w wypadku korzystania z igieł, którymi inni wstrzykiwali sobie narkotyki. Prócz tego powodem wielu zachorowań na AIDS jest przetoczenie zainfekowanej krwi.
Niestety AIDS dosięga też — i to w rozmaity sposób — mnóstwo niewinnych ludzi. Chodzi tu na przykład o spore grono wiernych partnerów małżeńskich, którzy nabawili się AIDS, współżyjąc z zakażonym mężem lub żoną. Ponadto — zwłaszcza w pewnych rejonach — wirusem AIDS zaraża się od chorych matek zatrważająco duży odsetek noworodków, należących do najtragiczniejszych ofiar tej choroby. Przypadkowo zapadają na nią również członkowie personelu medycznego oraz inne osoby mające styczność z zakażoną krwią.
Bez względu na to, w jaki sposób ktoś się nabawił tej śmiertelnej choroby, z Pisma Świętego jasno wynika, iż Bóg nie ponosi za to odpowiedzialności. Chociaż wśród dotkniętych AIDS przeważają obecnie ludzie, którzy sami są sobie winni i wskutek postępowania kolidującego z miernikami biblijnymi zarazili drugich, zmieniające się proporcje ukazują, iż przybywa niewinnych ofiar tej choroby, na przykład dzieci oraz wiernych współmałżonków.
Światowa Organizacja Zdrowia (WHO) donosi, że na całej ziemi nosicielami wirusa AIDS jest już mniej więcej tyle samo kobiet, co mężczyzn, i że do roku 2000 nowe infekcje wystąpią głównie wśród kobiet. Zdaniem pracowników afrykańskiej służby zdrowia 80 procent zakażeń wirusem AIDS na tym kontynencie „następuje podczas stosunków heteroseksualnych, a źródłem niemal wszystkich pozostałych są chore matki, które w trakcie ciąży lub porodu zarażają dzieci”.
Chociaż Bóg potępia naruszanie Jego praw, między innymi dopuszczanie się występków prowadzących do takich nieszczęść, to jednak miłosiernie wyciąga swą rękę do każdego cierpiącego. Z miłosierdzia Bożego mogą odnieść pożytek nawet ci, którzy nabawili się AIDS wskutek własnych niegodziwych uczynków — pod warunkiem, iż okażą skruchę i zaniechają złego postępowania (Izajasza 1:18, NW; 1 Koryntian 6:9-11).
Co już wiadomo
AIDS dotarł już do każdego zakątka ziemi. Wprawdzie naukowcy zapewniają, że
„wirus HIV niełatwo się przenosi”, ale niewielka to pociecha dla milionów zakażonych nim osób oraz dla niezliczonych rzesz, które się go nabawią w przyszłości. Fakty wskazują, iż szerzy się on na całym świecie.
Podsumowując sposoby przenoszenia się owego wirusa, w pewnym źródle powiedziano: „Właściwie wszystkie infekcje wirusem HIV są następstwem stosunku płciowego lub kontaktu z zarażoną krwią”. A w innym opracowaniu, które odzwierciedla pogląd dominujący w środowisku lekarskim, zaznaczono: „Aby nastąpiło zakażenie, do organizmu zdrowego człowieka musi zostać wprowadzony płyn ustrojowy (prawie zawsze jest to krew lub sperma) z organizmu osoby zarażonej”.
Jednakże sformułowania „właściwie wszystkie” oraz „prawie zawsze” sugerują istnienie wyjątków. Chociaż więc lekarze znają już ogromną większość sposobów przenoszenia wirusa AIDS, to niektóre drogi infekcji mogą być jeszcze nie odkryte. A zatem w dalszym ciągu trzeba zachowywać ostrożność.
Jak reagować?
Wirusem AIDS jest już zarażonych na całym świecie jakieś 12 do 14 milionów osób. A według szacunkowych ocen do końca tego stulecia liczba ta zwiększy się o dalszych kilka milionów. Najprawdopodobniej więc masz (albo niebawem będziesz miał) kontakt z ludźmi dotkniętymi tą chorobą. Na przykład w każdym dużym mieście codziennie można się na nich natknąć w pracy, restauracji, teatrze, na imprezie sportowej, w autobusie, metrze, samolocie, pociągu czy też w innych miejscach.
Tak więc chrześcijanie zapewne będą coraz częściej spotykać (a zarazem pragnąć wspierać) osoby chore na AIDS, które chcą studiować Biblię, przychodzić na zebrania i zmierzać do oddania się Bogu. W jaki sposób zaspokajać potrzeby duchowe takich ludzi? Czy istnieją jakieś praktyczne środki ostrożności, które należałoby zastosować ku pożytkowi chorych, jak też członków zboru chrześcijańskiego?
Obecnie panuje zgodna opinia, iż przypadkowy kontakt z nosicielem wirusa AIDS wcale nie grozi zarażeniem. Nadmierna obawa przed przebywaniem w towarzystwie tych osób wydaje się więc nieuzasadniona. A ponieważ ich układ odpornościowy jest drastycznie osłabiony, winniśmy uważać, żeby to od nas nie nabawiły się jakiejś infekcji. Nawet pospolite choroby bywają dla nich bardzo niebezpieczne.
Ponieważ AIDS zagraża życiu, warto przedsięwziąć stosowne środki ostrożności, jeśli zapraszamy chorych do swego domu albo do zboru chrześcijańskiego. Chociaż nie podaje się publicznie żadnego ogłoszenia, dobrze jest poinformować o sytuacji jednego ze starszych zboru, dzięki czemu będzie mógł życzliwie udzielić właściwej odpowiedzi, gdyby ktoś go o to zapytał.
Wirus AIDS bywa przenoszony wraz z krwią osoby zakażonej, toteż zbory być może uznają za słuszne, by podczas sprzątania toalet i usuwania plam, zwłaszcza powstałych z krwi, zachowywać tak zwane ogólne środki ostrożności. W medycynie terminem tym określa się wytyczne, w myśl których wszelką krew należy traktować jako zakażoną i potencjalnie niebezpieczną, a co za tym idzie obchodzić się z nią w szczególny sposób. Ponieważ Sala Królestwa jest otwarta dla ludzi postronnych, mądrze byłoby trzymać środki czystości oraz rękawiczki lateksowe w łatwo dostępnym miejscu, żeby w razie jakiegoś wypadku można było należycie posprzątać. Plamy krwi zazwyczaj najlepiej jest usuwać dziesięcioprocentowym roztworem domowego wybielacza (na przykład chloraminą).
Chrześcijanie są zachęcani, żeby pod względem odnoszenia się do drugich, nie wyłączając ofiar AIDS, brali wzór z Jezusa. Warto na przykład naśladować współczucie, z jakim odniósł się do udręczonych osób, które mimo wszystko szczerze pragnęły
podobać się Bogu (porównaj Mateusza 9:35-38; Marka 1:40, 41). Ponieważ jednak AIDS jest obecnie nieuleczalny, chrześcijanin uczyni mądrze, jeśli udzielając życzliwego wsparcia cierpiącym na tę chorobę, zastosuje rozsądne środki ostrożności (Przypowieści 14:15).
Jak mogą pomagać ofiary AIDS
Odznaczający się rozwagą człowiek dotknięty AIDS zdaje sobie sprawę, że drudzy są wyczuleni na ową chorobę. Toteż z poszanowania dla uczuć osób pragnących go wspierać nie będzie inicjować wyrazów serdeczności na przykład przez branie w objęcia czy pocałunki. Nawet jeśli takie gesty nie stwarzają żadnego lub prawie żadnego ryzyka zarażenia innych, przejawianiem tego rodzaju powściągliwości chory dowiedzie, iż liczy się z drugimi, a tym samym skłoni ich do okazywania mu podobnych względów.a
Zdając sobie sprawę, iż ludzie zazwyczaj obawiają się tego, czego nie znają, osoba dotknięta AIDS nie powinna się pochopnie obrażać, jeśli nie będzie od razu zapraszana do domów prywatnych albo jeśli odniesie wrażenie, że jacyś rodzice nie pozwalają dziecku przebywać w jej najbliższym otoczeniu. Mądrość nakazywałaby też korzystać ze zborowego studium książki w Sali Królestwa Świadków Jehowy, jeśli jest tam urządzane, a nie w mieszkaniu prywatnym (chyba że za zgodą gospodarza).
Nosiciele wirusa AIDS powinni mieć wzgląd na innych także wówczas, gdy na przykład są chorzy na gruźlicę i prątkują. Zechcą wtedy stosować się do zaleceń lekarskich w kwestii unikania kontaktów z drugimi.
AIDS można się też zarazić wskutek poślubienia kogoś, kto nie wie, że jest nosicielem wirusa. Szczególną ostrożność należałoby zachować zwłaszcza wtedy, gdy przed dokładnym poznaniem Słowa Bożego jedno z narzeczonych (lub oboje) prowadziło się niemoralnie albo wstrzykiwało sobie narkotyki. Ponieważ odnotowuje się coraz więcej przypadków bezobjawowego zakażenia wirusem HIV, więc nie będzie rzeczą niewłaściwą, jeśli dana osoba (lub troskliwi rodzice) przed zaręczynami bądź przed ślubem zwróci się do przyszłego partnera z prośbą o zrobienie testu krwi na obecność owego wirusa. Wywołana nim śmiercionośna choroba sieje spustoszenie w organizmie, toteż przyszły współmałżonek nie powinien mieć za złe prośby o takie badanie.
Jeżeli wynik testu okaże się dodatni, a druga strona nie zechce utrzymywać dalej zażyłych stosunków, osoba zakażona zachowałaby się niestosownie, nalegając na kontynuowanie bliższej znajomości albo zaręczyn. A każdy, kto prowadził ryzykowny styl życia, często zmieniał partnerów lub wstrzykiwał sobie narkotyki, uczyni mądrze, jeśli przed ubieganiem się o czyjeś względy dobrowolnie podda się owemu badaniu. Dzięki temu można uniknąć zranienia cudzych uczuć.
Jako chrześcijanie, chcemy zatem okazywać współczucie chorym na AIDS i nie będziemy bynajmniej od nich stronić; zarazem jednak zdajemy sobie sprawę, iż poszczególne osoby różnie się zapatrują na to drażliwe zagadnienie (Galacjan 6:5). Wiedza na temat AIDS jest niepełna, toteż wielu może się zastanawiać, jakie stanowisko zająć w omawianej kwestii. Zrównoważony pogląd przedstawiałby się następująco: W dalszym ciągu należy przyjmować do zboru chrześcijańskiego ofiary AIDS i okazywać im miłość oraz serdeczność, a jednocześnie zachowywać rozsądne środki ostrożności, by uchronić siebie i swą rodzinę przed tą chorobą.
[Przypis]
a Co powinna zrobić osoba, która wie, że jest chora na AIDS, a chce zostać Świadkiem Jehowy i dać się ochrzcić? Chociaż nic nie wskazuje na to, aby AIDS przenosił się przez wodę w basenach, kandydat taki postąpi mądrze, jeśli ze względu na odczucia drugich poprosi o zanurzenie gdzie indziej. Wprawdzie w I stuleciu wielu chrześcijan zostało ochrzczonych na dużych zgromadzeniach, ale różne okoliczności sprawiały, że innych ochrzczono w bardziej ustronnych miejscach (Dzieje 2:38-41; 8:34-38; 9:17, 18). Sprawę można też rozwiązać w ten sposób, że kandydata mającego AIDS zanurzy się jako ostatniego.
[Ramka na stronie 27]
Poruszyła moje serce
Pewnego razu podczas głoszenia na ulicy podeszłam do kobiety mającej około 20 lat. W jej dużych, brązowych oczach malował się ogromny smutek. Nawiązałam rozmowę na temat Królestwa Bożego i zaproponowałam jeden z trzymanych w ręku traktatów. Bez wahania wybrała ten zatytułowany Pociecha dla przygnębionych. Spojrzawszy na niego, a potem na mnie, powiedziała stłumionym głosem: „Moja siostra właśnie zmarła na AIDS”. Składałam jej wyrazy współczucia, gdy dodała: „Ja też umieram na AIDS, a mam dwoje małych dzieci”.
Poruszyła moje serce, toteż przeczytałam jej z Biblii, jaką przyszłość Stwórca obiecuje ludziom. Wówczas wyrwały się jej słowa: „Dlaczego Bóg miałby się o mnie troszczyć, skoro nigdy się Nim nie interesowałam?” Powiedziałam, że dzięki studiowaniu Pisma Świętego zrozumie, iż Bóg przyjmuje każdego, kto okazuje szczerą skruchę i pokłada ufność w Nim oraz w ofierze okupu złożonej przez Jego Syna. Wtedy odparła: „Wiem, kim pani jest. Pani chodzi do Sali Królestwa przy tej ulicy. Ale czy ktoś taki jak ja byłby tam mile widziany?” Zapewniłam, że zostanie serdecznie powitana.
Kiedy już się ze mną rozstała, ściskając w rękach traktat oraz książkę Biblia — słowo Boże czy ludzkie?, pomyślałam sobie: „Mam nadzieję, że dozna pociechy, której potrafi udzielić tylko Bóg”.",,https://wol.jw.org/wol/finder?wtlocale=P&docid=101994204&q=jehowy%2Bwirus&p=doc&srcid=sch&srctype=jwo
Czy istnieje środek zaradczy?,"Czy istnieje środek zaradczy?
„NABIERAMY coraz głębszego przekonania, że pomyślność, a może nawet przeżycie rodzaju ludzkiego będzie zależeć od naszej umiejętności wykrywania pojawiających się chorób. (...) Co by się z nami obecnie działo, gdyby HIV był patogenem przenoszonym drogą powietrzną? A czy mamy jakąś pewność, że w przyszłości nie wystąpi podobna infekcja szerząca się w ten sposób?” Tak wypowiedział się w 1993 roku w Genewie na konferencji naukowej D. A. Henderson, który odegrał znaczącą rolę w zwalczaniu ospy.
W jaki sposób wykrywać powstające choroby? Na świecie istnieje system wczesnego ostrzegania o epidemiach chorób tropikalnych — jest to sieć 35 laboratoriów przekazujących informacje Światowej Organizacji Zdrowia (WHO). Jednakże przegląd tych placówek badawczych wykazał, że przeszło połowa
nie była przygotowana do rozpoznania takich zabójców, jak japońskie zapalenie mózgu, wirusy z grupy hanta czy gorączka Rift Valley. Tylko 56 procent mogłoby wykryć przenoszonego przez komary wirusa żółtej febry — choroby objawiającej się wymiotami, martwicą wątroby i krwawieniem wewnętrznym. W roku 1992 w Kenii zmarło na nią co najmniej 28 osób, zanim lekarze odkryli przyczynę. Przez sześć miesięcy sądzili, że walczą z malarią.
Programy nadzoru zawodzą również dlatego, iż nie pozwalają rozpoznać chorób wirusowych o długim okresie inkubacyjnym. Na przykład wirus HIV potrafi się ukrywać w organizmie nosiciela, zarażać w tym czasie innych i ujawnić się jako AIDS dopiero po 10 latach. Obecna pandemia AIDS wybuchła niemal jednocześnie na trzech kontynentach i szybko zaatakowała 20 państw. Wyraźnie widać, że system wczesnego ostrzegania nie zadziałał!
Pomimo tych trudności wielu naukowców nadal snuje optymistyczne prognozy, zapowiadając na nadchodzące lata wielkie, przełomowe odkrycia. Gazeta International Herald Tribune donosi: „Zdaniem wielu uczonych największą szansę prawdziwego przełomu stwarza biotechnologia, ingerencja w zapis genetyczny żywych komórek. Pracownicy naukowi przedsiębiorstw stosujących biotechnologię mają nadzieję na uzyskanie komórek, które wytwarzałyby substancje niszczące drobnoustroje — byłaby to nowa generacja antybiotyków, produkt inżynierii genetycznej”.
Ale jest także odwrotna strona medalu. Inżynieria genetyczna umożliwia wprowadzenie genów do niegroźnego wirusa, który z kolei jest w stanie przekazać je człowiekowi. Chociaż więc omawiana technika daje się wykorzystać z pożytkiem dla ludzi — niewykluczone, że utoruje drogę produkcji wspomnianych antybiotyków — to równie dobrze może zostać zastosowana na ich szkodę.
Na przykład geny wirusa Ebola mogą zostać przypadkowo lub umyślnie wszczepione wirusowi grypy lub odry. Taki śmiercionośny mikroorganizm mógłby się potem przenosić wskutek kaszlu lub kichania. Zdaniem doktora Karla Johnsona, który całe życie bada takie wirusy, jak Machupo czy Ebola, już niedługo możemy doczekać czasów, kiedy „każdy szaleniec z wykształceniem biologicznym, wyposażony w sprzęt wartości kilku tysięcy dolarów, zdoła wyprodukować takie zarazki, że Ebola w porównaniu z nimi wyda się drobnostką”. Podobne obawy dręczą także innych biologów.
Środek zaradczy
Aby zapobiegać chorobom zakaźnym, nie wystarczy wynajdywać nowe lekarstwa. Trzeba usunąć przyczyny chorób — rozwiązać problem ubóstwa, wojen, uchodźstwa, niewłaściwego stosowania leków, przepełnionych miast, niezdrowego stylu życia, zanieczyszczania i dewastowania środowiska. Odpowiedz szczerze: Czy twoim zdaniem ludzkość wybrnie z tej zawiłej sytuacji?
Słowo Boże ostrzega: „Nie pokładajcie ufności w książętach ani w człowieku, który nie może pomóc!” W takim razie komu zaufać? Nieco dalej wyjaśniono: „Błogosławiony ten, którego pomocą jest Bóg Jakuba, którego nadzieja jest w Panu [Jehowie, NW], Bogu jego. On uczynił niebo i ziemię”. Tylko Jehowa, Stwórca człowieka, potrafi wybawić ludzkość z kłopotów (Psalm 146:3-6).
W natchnionym Słowie Jehowy, w Biblii, zanotowano doniosłe proroctwo o ‛znaku zakończenia systemu rzeczy’, w którym Jezus przepowiedział dolegliwości fizyczne trapiące nasze pokolenie. Oświadczył: „Będą (...) w jednym miejscu po drugim zarazy” (Mateusza 24:3-8; Łukasza 21:10, 11).
Jednakże Biblia obiecuje też nadejście takich czasów, gdy na ziemi rządzonej przez Królestwo Boże „żaden mieszkaniec nie powie: Jestem chory” (Izajasza 33:24; Mateusza 6:9, 10). Osoby ufające Jehowie mają więc solidne podstawy, by wierzyć, że posłuszna ludzkość dostąpi wkrótce trwałego wyzwolenia nie tylko od trapiących ją śmiertelnych chorób, ale także od problemów, które je wywołują. Prawdziwi chrześcijanie cenią wysiłki lekarzy toczących trudną walkę ze śmiercionośnymi drobnoustrojami. Niemniej zdają sobie sprawę, że tylko Bóg, który „leczy wszystkie choroby”, może się całkowicie uporać z dolegliwościami fizycznymi i śmiercią (Psalm 103:1-3; Objawienie 21:1-5; 22:1, 2).
[Ilustracja na stronie 10]
W Biblii obiecano nadejście takich czasów, gdy nikt nie powie: „Jestem chory”",,https://wol.jw.org/wol/finder?wtlocale=P&docid=101996123&q=jehowy%2Bwirus&p=doc&srcid=sch&srctype=jwo
Obserwujemy świat,"Obserwujemy świat
Nowiny w sprawie AIDS
Jak się okazuje, „wirus AIDS może się gnieździć w człowieku nawet 3 lata i nie zostać wykryty przez standardowe testy”, podaje The New York Times. Do niedawna uważano, że organizm wytwarza przeciwciała w ciągu 6 miesięcy od zarażenia się AIDS. Tymczasem badania przeprowadzone wśród homoseksualistów zakażonych tą chorobą wykazały, iż u jednej czwartej dość długo „nie pojawiały się przeciwciała wykrywalne za pomocą testów przesiewowych”. Dr Harold Jaffe z Ośrodka Kontroli Chorób w Atlancie (USA) sądzi, że wobec tego niektóre osoby mogą „nieświadomie roznosić wirusa” i że może to być groźne dla banków krwi w tym kraju.
Jak sobie radzić ze starością
Badania przeprowadzone niedawno w RFN wykazały, że właściwe usposobienie ogromnie pomaga w zachowaniu sił żywotnych aż do podeszłego wieku. Sprawdzono na przykład, jakie nastawienie do życia mają pensjonariusze pewnego domu spokojnej starości. Na podstawie odpowiedzi na ankietę uczeni potrafili z 92-procentową dokładnością przewidzieć, kto z respondentów będzie jeszcze żył za 3 lata. Jak czytamy w dzienniku Rheinischer Merkur/Christ und Welt, mniejsze szanse na przeżycie mają ludzie, którzy widzą swą przyszłość w ciemnych barwach, nie dbają o siebie oraz unikają podejmowania samodzielnych decyzji. Jednakże starsze osoby często nie są doceniane. W artykule wspomniano, że wprawdzie mózg ludzki z wiekiem uczy się i pracuje nieco wolniej, ale za to odznacza się innego rodzaju inteligencją, która się rozwija pod wpływem praktyki i „najlepiej funkcjonuje po wielu latach życia”.
Brzemię długów
W Wenezueli podczas wystąpień przeciwko podwyżce cen zginęło 256 osób, a tysiące innych odniosło obrażenia. Wzrost cen najwyraźniej wiązał się z wysiłkami kraju, zmierzającymi do spłacenia części długu zagranicznego. Sporo państw ugina się pod rosnącym brzemieniem zadłużenia w międzynarodowych bankach, a tymczasem według oceny brazylijskiego czasopisma Veja w ciągu ostatnich 20 lat ani jeden kraj nie zdołał ustabilizować gospodarki. Sama Brazylia ma 112 miliardów dolarów długu. Sumy spłacane corocznie w charakterze odsetek wystarczyłyby na wybudowanie 5 000 000 mieszkań lub 53 000 szkół, co przyniosłoby pożytek milionom ludzi. Wielu polityków i bankierów przyznaje, że kraje Trzeciego Świata nie są w stanie zwrócić zaciągniętych pożyczek. Michel Camdessus z Międzynarodowego Funduszu Walutowego powiedział: „W minionym tygodniu w Wenezueli wybuchła tylko jedna z mnóstwa bomb zegarowych, jakie mogą eksplodować, jeśli wkrótce nie zostanie znalezione rozwiązanie kwestii długów zagranicznych. Kraje zadłużone są u kresu sił”.
Ubóstwo wśród dzieci
Jeżeli chodzi o ubóstwo wśród dzieci, Australia ma jeden z najwyższych wskaźników w krajach uprzemysłowionych, donosi gazeta Sun Herald z Sydney. W sprawozdaniu z pewnych badań, opublikowanym przez organizację dobroczynną „Bractwo św. Wawrzyńca”, wskazano na kilka przyczyn, między innymi na fakt, że coraz częściej dziećmi opiekuje się tylko jedno z rodziców. Rzecznik tej organizacji nazwał ubóstwo wśród dzieci „hańbą dla tak zamożnego kraju, jakim jest Australia”.
Mylne diagnozy
Podczas międzynarodowego kongresu internistów w Wiesbaden (RFN) dyskutowano o często się zdarzających mylnych diagnozach. Jeden z delegatów zauważył, że nieraz wynikają one ze „ślepej i bezpodstawnej wiary w nieomylność aparatury diagnostycznej”. Podkreślono jednak, że nie tylko lekarze popełniają omyłki. Jak czytamy w gazecie Die Welt, wielu pacjentów „zbyt mało pomaga w rozpoznaniu choroby”. Wspomniano, że niektórzy nawet nie znają nazw leków, jakie systematycznie biorą. Inni wstydzą się swej przeszłości i pomijają lub ukrywają pewne fakty istotne dla leczenia.
Zalegalizowanie małżeństw homoseksualistów
Dania stała się „pierwszym krajem wspólnoty europejskiej, w którym zalegalizowano małżeństwa
homoseksualistów”, donosi londyński Times. „Zarejestrowany związek partnerski” dwóch mężczyzn lub kobiet ma odtąd takie same prawa, jak małżeństwa heteroseksualne, na przykład jeśli chodzi o dodatek socjalny, opodatkowanie oraz możliwość rozwodu. Ustawa, uchwalona przez parlament duński przy 71 głosach za i 47 przeciw, zezwala na udzielanie ślubu cywilnego; odpowiedniej ceremonii może też dokonać duchowny, jeśli się na to zgadza. Lekarze mają nadzieję, że nowa ustawa przyczyni się do trwałości związków homoseksualnych, a przez to do ograniczenia zasięgu epidemii AIDS.
Nowy powód do obawy przed transfuzją
„Po transfuzjach krwi wykryto w USA pasożyta, który zwykle występuje w Ameryce Południowej i Środkowej, gdzie jest uważany za głównego sprawcę chorób serca”, podaje The New York Times. „Wywołuje on tak zwaną chorobę Chagasa, którą w ciągu ostatnich 3 lat stwierdzono u dwóch pacjentów, przy czym jeden zmarł”. Istnieje obawa, że dalsze przypadki mogły pozostać nie wykryte, ponieważ lekarze amerykańscy nie znają owej choroby i mogą nie wiedzieć, że bywa przenoszona przez transfuzję. Jak dotąd nie ma na nią skutecznego lekarstwa, choć wiadomo, że w fazie ostrej atakuje ona węzły chłonne, wątrobę i śledzionę, a w fazie przewlekłej — serce oraz jelita, i że niekiedy powoduje śmierć. Wielu nosicieli owego pasożyta może nie zdawać sobie z tego sprawy, ponieważ choroba miewa łagodny przebieg i nieraz upływają całe lata, zanim poczyni spustoszenia w organizmie.
Zbyt powabny
Pewna samica żurawia najwyraźniej źle pojęła otrzymane szkolenie. Została wyhodowana w rezerwacie żurawi w pobliżu Kushiro (Japonia) i tyle przebywała wśród ludzi, że szef strażników leśnych martwił się, iż ten piękny, dwuletni już ptak może nie wiedzieć, jak się przywabia samca. U żurawi odbywa się to przez specjalny „taniec”, toteż gorliwy strażnik nauczył swą pupilkę jego kroków. Ponieważ jednak żurawie są całkowicie wierne jednemu tylko partnerowi, samica wykonuje taniec godowy za każdym razem, gdy zobaczy swego nauczyciela.
Papież odprawiony z kwitkiem
Jan Paweł II odwiedził w zeszłym roku Skandynawię i była to w ogóle pierwsza wizyta papieża w tym rejonie Europy, gdzie katolicy stanowią niecały 1 procent mieszkańców. Przyciągnęła ona niewielkie tłumy i spotkała się z umiarkowanym entuzjazmem w porównaniu z większością poprzednich 41 podróży. Papież mówił o pragnieniu zacieśnienia więzi z Kościołem luterańskim, mającym tu największe wpływy, i wyraził nadzieję, że „pewnego dnia wśród naśladowców Chrystusa zostanie przywrócona jedność”. Jednakże biskup luterański z Oslo, Andreas Aarflot, okazał niezadowolenie z takiego stanowiska. Powiedział: „Oczekujemy dnia, w którym Wasza Świątobliwość jasno i niedwuznacznie uzna eklezjastyczny charakter Kościoła luterańskiego oraz innych wspólnot protestanckich”. Spora część biskupów luterańskich postanowiła zbojkotować ekumeniczne spotkanie z papieżem.
Uczyć się od Świadków
Rząd USA kończy przygotowania do spisu ludności, który ma się rozpocząć 1 kwietnia 1990 roku. „Kiedy 10 lat temu przeprowadzano poprzedni spis, działalność gangów nie stanowiła większej przeszkody”, zauważono w gazecie The Orange County Register, ukazującej się w Santa Ana w Kalifornii. „Niestety, czasy się zmieniły”. Obecnie zatrudniono specjalistę w zakresie kryminalistyki, doradzającego rachmistrzom spisowym, jak należy się zachowywać w niebezpiecznych okolicach. Prócz tego urzędnicy przygotowujący spis „analizują, w jaki sposób listonosze i Świadkowie Jehowy wykonują swe zadania na takich terenach, nie ponosząc szwanku”.
Przestępczość w ZSRR
ZSRR przeżywa istną eksplozję przestępczości. Według rządowego raportu o stanie gospodarki w pierwszym kwartale 1989 roku liczba przestępstw wzrosła ogółem o 31 procent w porównaniu z analogicznym okresem roku poprzedniego. Poważnych wykroczeń było o 40 procent więcej, a kradzieży i włamań o 69 procent. Wzmogła się też przestępczość wśród młodzieży — w wypadku nieletnich dziewcząt o 44 procent. W niektórych miastach panuje strach, gdyż kryminaliści często posiadają skradzioną broń i chyba niezbyt przejmują się tym, czy podczas włamania ktoś jest w domu. „Prawodawstwo nie nadąża za rzeczywistością dnia dzisiejszego”, stwierdza artykuł w Prawdzie. „Świat przestępczy przegrupowuje się i dostosowuje do obecnych praw i warunków o wiele szybciej niż organy ścigania”.",,https://wol.jw.org/wol/finder?wtlocale=P&docid=101990110&q=jehowy%2Bwirus&p=doc&srcid=sch&srctype=jwo
Od naszych Czytelników,"Od naszych Czytelników
Holocaust Oboje z żoną chcielibyśmy wyrazić naszą wdzięczność i głębokie docenianie dla artykułów o Holocauście, napisanych niezwykle jasno i otwarcie [8 września 1989]. Zarówno zdjęcia, jak i mapa poruszyły nas do głębi. Ukazują brutalność i okrucieństwo systemu utworzonego przez ludzi. Szczególnie podobał się nam artykuł o zmartwychwstaniu, który niesie pociechę i napawa otuchą. Chociaż sami nie przeżywaliśmy tamtych wydarzeń, uważamy, że trzeba o nich pamiętać i mówić.
I.L., RFN
Muszę pogratulować Waszym redaktorom. Wykonali naprawdę kawał dobrej roboty. Ten numer Waszego czasopisma będę trzymał w mojej biblioteczce do końca życia. Chociaż nigdy nie zostanę „Świadkiem Jehowy”, chciałbym, żebyście wiedzieli, że niektórzy ludzie są Wam wdzięczni za te informacje.
A.S., USA
Nie jestem w stanie rozpowszechniać tego numeru Przebudźcie się! z uwagi na zdjęcie ze strony 2 i 3. Podobne sceny pokazywano niedawno w telewizyjnym filmie dokumentalnym, ale telewizor przynajmniej można wyłączyć. Zdjęcie w czasopiśmie robi jeszcze bardziej wstrząsające wrażenie, toteż poczucie taktu nakazywałoby ostrzegać czytelników, którzy nie przywykli oglądać na co dzień takich okropności.
V.S., Anglia
Prawda bywa czasem niemiła, wręcz wstrząsająca. Nawet Biblia używa w razie potrzeby języka obrazowego — niekiedy wprost przejmującego trwogą. A Holocaust niewątpliwie wymaga realistycznego opisu. Fotografia miała więc uprzytomnić naszym Czytelnikom całą grozę i realność Holocaustu, przekazać to, czego nie da się wyrazić słowami. Dobitnie nam też uświadamia, że rządy ludzkie zawiodły i Bóg najzupełniej słusznie wkrótce położy kres temu niegodziwemu systemowi rzeczy i zastąpi go panowaniem swego Królestwa (Daniela 2:44; Mateusza 6:9, 10; 2 Piotra 3:13). (Wyd.)
AIDS W Przebudźcie się! z 8 sierpnia 1989 roku opublikowaliście list, w którym czytelnik wspomina o „prawdopodobieństwie zachorowania wskutek ukłucia komara”. W komentarzu redakcyjnym nie zaprzeczyliście temu. Tymczasem w szeroko rozpowszechnionej broszurze lekarza naczelnego USA napisano: „Nie nabawisz się AIDS od ukłucia komara (...) ani innego owada”. Po przeczytaniu tego numeru niektórzy mogą się teraz niepotrzebnie bać komarów, uważając je za nosicieli wirusa AIDS.
P.G., USA
Większość specjalistów zajmujących się AIDS jest zgodna, że komary, które ukłują osobę zarażoną, mogą przejąć wirusa. Nie znaleziono jednak żadnych dowodów, iż wirus AIDS rozmnaża się w owadzie, jak to się dzieje z wirusem żółtej febry i innych chorób przenoszonych przez owady. Przypuszczalnie więc komary nie mogą roznosić AIDS. Niemniej sprawa nie jest jeszcze do końca rozstrzygnięta, na co wskazuje choćby artykuł z czasopisma „Science” (lipiec 1987), gdzie postawiono pytanie: „Czy wirus AIDS może być przenoszony przez owady? Wydaje się, że nie, ale nie jest to odpowiedź ostateczna. Uczeni wolą sobie pozostawić otwartą furtkę. Zapewniają jednak, iż nawet jeśli owady odgrywają jakąś rolę w szerzeniu się tej choroby, to całkiem nieznaczną”. (Wyd.)
Depresja Mam obecnie 20 lat i chciałabym Wam serdecznie podziękować za te artykuły [8 lipca 1989]. Przeżywałam ostatnio trudne chwile, a Wasze artykuły ogromnie mi pomogły.
C.W., USA
Historia religii Proszę przyjąć wyrazy najgłębszego uznania za Wasze studium o religiach świata. Niektóre religie mają w zwyczaju stawiać siebie na piedestale, a jednocześnie poniżać inne. Wasza szlachetna religia nie ucieka się do takich sposobów i ta postawa zrobiła na mnie wielkie wrażenie.
Y.T., Japonia",,https://wol.jw.org/wol/finder?wtlocale=P&docid=101989530&q=jehowy%2Bwirus&p=doc&srcid=sch&srctype=jwo
Chirurgia bez transfuzji znów przyciąga uwagę lekarzy,"Chirurgia bez transfuzji znów przyciąga uwagę lekarzy
JANET z Kanady wyjaśniła swemu synowi, dlaczego zachorowała na AIDS. Zaraziła się od męża, zanim zmarł. Cierpiał na hemofilię i prawdopodobnie nabawił się AIDS, przyjąwszy którąś z frakcji krwi. Tak przerażające wieści to tylko jedna z przyczyn, dla których lekarze ponownie poddają ocenie transfuzję jako rutynowy zabieg medyczny. W jednym z tegorocznych wydań gazety The New York Times ukazał się nawet nagłówek: „‚Bezkrwawa’ chirurgia wraca do łask”.
O wzmożonym zainteresowaniu bezkrwawą chirurgią świadczą organizowane ostatnio konferencje medyczne. Dwie z nich odbyły się w ubiegłym roku w USA, w Bostonie i w Atlancie, jedna w kanadyjskim mieście Winnipeg i jedna w Rydze na Łotwie, gdzie zebrali się lekarze z Europy Wschodniej.
Dlaczego ponad 1400 lekarzy z 12 krajów wzięło udział w tych 4 konferencjach, na których po przeszło 50 latach polegania na transfuzji zakomunikowano, iż — jak głosił tytuł w jednej z gazet — chirurgia bez krwi „ma przed sobą przyszłość”? Jakie leki, urządzenia i metody omawiane na tych zjazdach stwarzają nowe możliwości terapeutyczne dla twojej rodziny?
Dlaczego poszukuje się innych metod?
Zasadnicza przyczyna to niemożność stworzenia bezpiecznych zapasów krwi. Na przykład w dzienniku The Globe and Mail z 31 stycznia 1998 roku, wydawanym w Toronto, napisano o kanadyjskiej „tragedii skażonej krwi” z lat osiemdziesiątych: „Zapalenie wątroby typu C jest chorobą nieuleczalną, która może doprowadzić do wyniszczenia organizmu. (...) Aż 60 000 Kanadyjczyków mogło się nabawić tego wirusa przez przyjęcie zakażonej krwi, co oznacza, że 12 000 z nich może umrzeć na zapalenie wątroby przenoszone przez krew”.
Chociaż nowe testy wydatnie zmniejszyły to zagrożenie, sędzia Horace Krever oświadczył na konferencji w Winnipeg: „Zapasy krwi w Kanadzie nigdy nie były i nie mogą być absolutnie bezpieczne. Stosowanie krwi jest nieuchronnie połączone z ryzykiem”. A każda jednostka krwi podana pacjentowi zwiększa niebezpieczeństwo zakażenia lub wywołania ciężkiego odczynu poprzetoczeniowego.
Doktor Jean-Marc Debue z paryskiej Clinique des Maussins powiedział na konferencji w Rydze: „My, lekarze, musieliśmy ponownie przeanalizować nasze dotychczasowe podejście do leczenia. (...) Wielu pacjentom transfuzja przedłużyła życie, ale innym je zrujnowała przez wszczepienie nieuleczalnej choroby”.
Badanie krwi w celu wykrycia czynników chorobotwórczych nie nadąża za zagrożeniami stwarzanymi przez nowe choroby, toteż nie może przed nimi chronić. Na przykład dr Paul Gully z Ottawy oznajmił: „Zapalenie wątroby typu G jest powodowane przez nowo opisany wirus RNA. Stwierdzono już przenoszenie go przez transfuzję, ale jeszcze nie wiemy, jak dalece okaże się to niebezpieczne”.
Na inne zagrożenie wskazano w wydaniu specjalnym tygodnika Time, poświęconym zagadnieniom medycznym: „Transfuzja może osłabić układ odpornościowy, (...) co naraża chorego na infekcje oraz opóźnia gojenie i rekonwalescencję”.
Kolejnym czynnikiem są względy finansowe. Jak podaje Time, każda transfuzja w USA może kosztować do 500 dolarów. A tu i ówdzie zapasy krwi się kurczą, gdyż ubywa dawców.
Niższe koszty leczenia bez krwi wynikają też z mniejszej częstości zakażeń u chorych, którzy nie przyjmują transfuzji, oraz z krótszego pobytu w szpitalu. Durhane Wong-Rieger z Kanadyjskiego Stowarzyszenia Chorych na Hemofilię powiedział na konferencji w Winnipeg o chirurgii bez krwi. „Naszym zdaniem jest ona koniecznością. Opłaca się i z całą pewnością poprawiłaby stan zdrowia pacjentów”.
Rośnie też liczba chorych, którzy się domagają leczenia bez transfuzji. Z początku „100% tych, którzy do nas przyszli, uczyniło to ze względów religijnych” — oznajmił dr David Rosencrantz z Legacy Portland Hospitals w stanie Oregon. Obecnie jednak co najmniej 15 procent pacjentów wybierających leczenie bez krwi nie kieruje się przekonaniami religijnymi.
Różnorodność stanowisk
Na wszystkich czterech konferencjach powszechnie zgadzano się co do tego, że krew własna jest dużo bezpieczniejsza niż pochodząca od dawców. W związku z tym niektórzy zalecają, by przed operacją chory oddał własną krew na przechowanie. Wiele osób zaznaczyło jednak, że w nagłych wypadkach nie ma na to czasu. Ponadto ze względów religijnych Świadkowie Jehowy nie zgadzają się na przyjęcie jakiejkolwiek krwi.a
Doktor Bruce Leone z Uniwersytetu Duke’a w Karolinie Północnej oznajmił na konferencji w Kanadzie: „Donacja przedoperacyjna [krwi własnej] jest kosztowna, pracochłonna i nie eliminuje najczęstszej przyczyny zachorowań związanych z transfuzją [tak zwanego błędu ludzkiego], a poza tym trzeba ją wykonać sporo wcześniej przed zabiegiem”.
Wielu lekarzy zaleca kontynuowanie prac badawczych nad lekami i metodami, które radykalnie obniżają zapotrzebowanie na transfuzję. Ich zdaniem zabieg ten należy wykonywać tylko w stanach nagłych. Inni w ogóle odstępują od podawania krwi w postępowaniu leczniczym. Powołują się na bardzo trudne operacje, takie jak protezowanie stawu biodrowego, zabiegi na otwartym sercu u niemowląt i dorosłych czy złożone operacje neurochirurgiczne, które przeprowadza się bez transfuzji i po których chorzy bardzo szybko wracają do zdrowia.
Na świecie jest obecnie przeszło 100 szpitali (w tym ponad 70 w USA), w których realizuje się program leczenia bez krwi. A przeszło 88 000 lekarzy na całym świecie współpracuje z chorymi, którzy nie przyjmują transfuzji.
Nowe metody
Na konferencji w Atlancie wielu mówców przyznawało, iż opracowali jakąś nową metodę, lecząc Świadków Jehowy.b Często podzielali opinię dra Jamesa Schicka z Regionalnego Centrum Medycznego Encino-Tarzana w Los Angeles. Podkreślił on, że dzięki nowym metodom opracowanym podczas leczenia przedwcześnie urodzonych niemowląt, których rodzice są Świadkami Jehowy, używa teraz o połowę mniej krwi u wszystkich swych maleńkich pacjentów. Oczywiście z nowych technik odnoszą też pożytek dorośli.
Doktor Jean-François Hardy z Instytutu Chorób Serca w Montrealu zauważył: „Nie da się wprowadzić bezkrwawej chirurgii za pomocą jakiejś pojedynczej techniki leczniczej (...) Cel ten można osiągnąć jedynie przez połączenie różnych sposobów działania”.
Do wspomnianych nowych technik i metod działania należą: 1) przygotowanie przedoperacyjne, 2) ograniczenie utraty krwi podczas zabiegu oraz 3) opieka pooperacyjna. Oczywiście przy wyborze postępowania w chirurgii ogromną rolę odgrywa czas — czy pozwala on przed operacją na poprawienie stanu pacjenta, czy też sytuacja wymaga natychmiastowego wykonania zabiegu.
Przygotowanie przedoperacyjne polegające na zwiększeniu liczby krwinek czerwonych i poprawie ogólnego stanu pacjenta to idealne rozwiązanie dla chirurgii bez krwi. Obejmuje ono podawanie preparatów bogatych w żelazo i witaminy, a jeśli to wskazane, również syntetycznej erytropoetyny — leku, który pobudza szpik do szybszego wytwarzania krwinek czerwonych. Oznaczanie parametrów krwi za pomocą mikrometod pozwala na pobieranie mniejszych próbek, a zarazem wykonanie większej liczby badań. Ma to ogromne znaczenie u przedwcześnie urodzonych niemowląt oraz u chorych w podeszłym wieku, którzy utracili dużo krwi.
Pomocne są również płyny dożylne zwiększające objętość krwi krążącej. W niektórych ośrodkach medycznych można skorzystać z komory hiperbarycznej, aby u pacjenta z dużą utratą krwi poprawić zaopatrzenie w tlen. Na konferencji w Atlancie dr Robert Bartlett wyjaśnił, że komora tlenowa to potężna broń, ale trzeba jej używać ostrożnie, gdyż tlen w dużych dawkach działa toksycznie.
Jeśli chodzi o drugi krok, czyli ograniczenie utraty krwi podczas operacji, to służy temu cała gama nowych technik i urządzeń. Pomagają one zminimalizować krwawienie i nie są tak inwazyjne, co zmniejsza zarówno uraz, jak i utratę krwi, a także umożliwiają natychmiastowe ponowne wyzyskanie własnej krwi pacjenta, którą w przeciwnym razie straciłby podczas zabiegu. Zapoznajmy się bliżej z kilkoma takimi metodami:
◼ Urządzenie zwane koagulatorem elektrycznym zamyka krwawiące naczynia za pomocą wysokiej temperatury.
◼ Koagulator argonowy pomaga zatrzymać krwawienie podczas operacji.
◼ Pewien rodzaj skalpela działa w taki sposób, że przez wibrację i tarcie przecina tkanki i zarazem powoduje krzepnięcie.
◼ Przy niektórych operacjach często stosuje się leki przyśpieszające krzepnięcie, takie jak kwas traneksamowy i dezmopresyna.
◼ Znieczulenie ogólne z hipotensją zmniejsza utratę krwi dzięki obniżeniu jej ciśnienia w naczyniach krwionośnych.
Warto też zwrócić uwagę na coraz lepsze urządzenia do odzyskiwania krwi wynaczynionej w trakcie operacji. Pozwalają one na natychmiastowe ponowne użycie krwi pacjenta bez konieczności jej przechowywania.c Sprzęt nowszej generacji umożliwia nawet rozdzielanie jej na poszczególne składniki i wykorzystywanie tych, które są akurat potrzebne.
Gdy Świadkowie Jehowy ze Szwecji dowiedzieli się po konferencji w Rydze o potrzebach
na Łotwie, przekazali tam w darze dwa urządzenia typu cell saver do śródoperacyjnego odzyskiwania krwi. Dotarcie pierwszego z nich oraz wiadomości o korzyściach bezkrwawej chirurgii wzbudziły taki entuzjazm, że o wydarzeniu tym poinformowano w ogólnokrajowej telewizji.
Opieka w okresie pooperacyjnym często obejmuje te same schematy terapeutyczne, które stosuje się podczas przygotowywania pacjenta do operacji. Jednakże u chorych, którzy nie otrzymali krwi, często jest łatwiejsza niż u tych, u których przeprowadzono transfuzję. Dlaczego?
Zaskakujące rezultaty
Chociaż metody, dzięki którym można uniknąć transfuzji, wymagają więcej pracy przed zabiegiem operacyjnym i po nim, to jednak chirurdzy zauważyli, że pacjenci odnoszą z tego wyraźne korzyści, gdyż szybciej wracają do zdrowia. Nie cierpią w wyniku powikłań poprzetoczeniowych. Udokumentowano już, że osoby, które nie otrzymują krwi, krócej przebywają w szpitalu.
Doktor Todd Rosengart z nowojorskiego Centrum Medycznego przy Uniwersytecie Cornella zaznaczył, że przy zastosowaniu ośmiostopniowej strategii oszczędzania krwi można śmiało przeprowadzać w tym ośrodku zabiegi na otwartym sercu bez transfuzji. Doktor Manuel Estioko ze Szpitala Dobrego Samarytanina w Los Angeles mówił o „bogatym doświadczeniu zdobytym dzięki setkom zabiegów na otwartym sercu, przeprowadzonych bez podawania krwi”. A dr S. Subramanian poinformował o pomyślnych operacjach kardiochirurgicznych u dzieci, dokonanych w Szpitalu Dziecięcym w Miami.
Szczególnie trudna wydaje się chirurgia ortopedyczna, zwłaszcza operacje stawu biodrowego. Niemniej jednak dr Olle Hägg, pracujący w szpitalu w szwedzkim mieście Uddevalla, podał do wiadomości w Rydze, że udało mu się znacznie zmniejszyć utratę krwi u pacjentów będących Świadkami Jehowy dzięki połączeniu „precyzji i strategii operacyjnej”. Pan Richard R. R. H. Coombs z Wydziału Medycznego londyńskiego Imperial College nadmienił, iż w gruncie rzeczy „99,9 procent wszystkich operacji ortopedycznych można wykonać bez (...) przetaczania krwi”.
Przyszłość
Wciąż rośnie liczba szpitali i lekarzy wdrażających leczenie bez krwi. Bardzo pomocne są też konferencje służące wymianie wiadomości na ten temat, gdyż lekarze dowiadują się o sprawdzonych i już rutynowo stosowanych nowych metodach.
Doktor Richard Nalick z Wydziału Medycyny Uniwersytetu Południowej Kalifornii oznajmił: „Coraz więcej osób domaga się leczenia bez krwi (...). Medycyna i chirurgia bez transfuzji jest wynikiem stosowania nowoczesnych metod i nie należy jej mylić z jakąś mniej skuteczną ‚terapią zastępczą’”.
W miarę jak mnożą się kłopoty związane z przetaczaniem krwi i wzrasta zapotrzebowanie na inne metody leczenia, bezkrwawa chirurgia ma coraz lepsze widoki na przyszłość.
[Przypisy]
a Świadkom Jehowy zależy na zapewnieniu sobie i swoim dzieciom opieki medycznej. Nie zgadzają się jednak na transfuzję, ponieważ w Biblii znajduje się wyraźny zakaz przyjmowania krwi do organizmu (Rodzaju 9:3, 4; Dzieje 15:28, 29). Więcej informacji na ten temat zamieszczono w broszurze Jak krew może ocalić twoje życie?, wydanej przez Towarzystwo Strażnica.
b Omówienie różnych metod przedstawionych na tej konferencji nie oznacza, iż Przebudźcie się! zaleca ich stosowanie. Po prostu o nich informujemy.
c Czytelnik, który chciałby się dowiedzieć, jakie sposoby korzystania z tych urządzeń są właściwe oraz jaką rolę odgrywa przy tym sumienie, może się zapoznać z materiałem zamieszczonym w Strażnicy z 15 sierpnia 1989 roku na stronach 30 i 31.
[Ilustracja na stronach 20, 21]
Coraz więcej lekarzy respektuje życzenie pacjentów, którzy chcą, by operować ich bez przetaczania krwi",,https://wol.jw.org/wol/finder?wtlocale=P&docid=101998889&q=jehowy%2Bwirus&p=doc&srcid=sch&srctype=jwo
Jak sobie radzić ze stwardnieniem rozsianym," Jak sobie radzić ze stwardnieniem rozsianym
KIEDY pewnego dnia Avis wracała samochodem do domu, nagle przestała ostro widzieć. Szybko się zatrzymała. Po kilku minutach wzrok wrócił do normy i Avis ruszyła w dalszą drogę, przypisując to zdarzenie zmęczeniu. Cztery lata później podczas urlopu obudziła się w nocy z silnym bólem głowy. Pojechała do szpitala. Tam lekarz podał jej środki przeciwbólowe i zatrzymał ją na obserwacji, podejrzewając tętniaka.
Następnego dnia ból ustał. Ale Avis była bardzo słaba — nie mogła nawet utrzymać w ręku szklanki wody, odczuwała też mrowienie i pieczenie prawej części ciała. Wraz z mężem postanowili przerwać urlop i wrócili do domu. Nazajutrz podczas śniadania Avis nie była w stanie posługiwać się widelcem i czuła osłabienie całej prawej strony ciała. Pojechała do szpitala, gdzie została poddana serii badań, które wykluczyły udar. Ponieważ lekarze nie byli świadomi objawów, jakie wystąpiły cztery lata wcześniej, uznali, że wyniki niczego nie wykazały. Po kilku miesiącach Avis całkowicie odzyskała sprawność. Doszła więc do wniosku, że musiał ją zaatakować jakiś nietypowy wirus.
Minęły kolejne cztery lata. Pewnego piątkowego ranka Avis obudziła się i stwierdziła, że źle widzi na lewe oko. Lekarz powiedział, że to wina stresu. Jednak do niedzieli Avis zupełnie przestała widzieć na to oko. Przerażona i zapłakana, zadzwoniła do swojej lekarki, która bezzwłocznie wysłała ją na badania. Dzięki przyjmowaniu preparatów steroidowych Avis częściowo odzyskała zdolność widzenia. Po dodatkowych analizach lekarze wreszcie zdiagnozowali chorobę. Okazało się, że Avis cierpi na stwardnienie rozsiane.
Co to jest stwardnienie rozsiane?
Stwardnienie rozsiane (SM) to przewlekłe postępujące schorzenie ośrodkowego układu nerwowego, obejmującego mózg i rdzeń kręgowy. Zdaniem wielu lekarzy SM należy do chorób autoimmunologicznych, czyli takich, w których układ odpornościowy przestaje funkcjonować prawidłowo i zaczyna niszczyć tkanki swojego organizmu. Przyczyny choroby nie są znane, chociaż snuto przypuszczenia, że może ją wywoływać infekcja wirusowa. W każdym razie pewne typy komórek odpornościowych zaczynają atakować osłonkę mielinową, pokrywającą włókna nerwowe w mózgu oraz
 rdzeniu kręgowym, i powodują uszkodzenia mieliny, ważnej substancji zbudowanej z ciał tłuszczowych. U chorego występują licznie rozsiane stwardniałe ogniska zapalne, dlatego schorzenie to nosi nazwę stwardnienia rozsianego.
Mielina otacza niektóre włókna nerwowe, zapewniając swego rodzaju izolację elektryczną. Wskutek uszkodzenia tej substancji impulsy elektryczne mogą być całkowicie zablokowane lub przemieszczać się do przyległych włókien nerwowych i wywoływać nienaturalne reakcje. A ponieważ zniszczenia osłonki mielinowej pojawiają się w najróżniejszych częściach ośrodkowego układu nerwowego, nie ma dwóch pacjentów, u których występowałyby dokładnie te same objawy. Poza tym za każdym razem bywa atakowana inna część układu nerwowego, więc nawet jedna osoba podczas kolejnych rzutów może mieć różne dolegliwości. Do typowych symptomów SM należą: zmęczenie, osłabienie, drętwienie kończyn, trudności z chodzeniem, pogorszenie ostrości wzroku, mrowienie, bolesne pieczenie, a także zaburzenia w funkcjonowaniu pęcherza moczowego i jelit oraz problemy z koncentracją i dokonywaniem rozsądnej oceny sytuacji. Pocieszające jest jednak to, że jak informuje Towarzystwo Stwardnienia Rozsianego w USA, wielu pacjentów choroba „nie przyprawia o bardzo ciężkie kalectwo” (zobacz ramkę „Cztery główne postacie SM”).
Początkowo, jak było też w wypadku Avis, trudno rozpoznać tę chorobę, ponieważ jej symptomy przypominają wiele innych schorzeń. Ale po ustaleniu, które objawy co jakiś czas powracają, lekarze zazwyczaj stawiają właściwą diagnozę (zobacz ramkę „Badania ułatwiające rozpoznanie SM”).
Na całym świecie na stwardnienie rozsiane cierpi jakieś 2,5 miliona ludzi. Jest wśród nich około 50 000 Kanadyjczyków i 350 000 mieszkańców Stanów Zjednoczonych. W kraju tym tygodniowo wykrywa się SM u 200 osób. „Po urazach, jest to u osób młodych i w średnim wieku najczęstsza przyczyna inwalidztwa ze względów neurologicznych” — napisano w pewnym podręczniku medycznym. Choroba ta dotyka prawie dwa razy częściej kobiety niż mężczyzn, a jej początkowe symptomy występują zwykle między 20 a 50 rokiem życia.
Leczenie
Ponieważ stwardnienie rozsiane wciąż pozostaje chorobą nieuleczalną, lekarze starają się powstrzymać lub spowolnić jej postęp i łagodzić symptomy. Istnieją co najmniej dwie odmiany interferonu (białka wytwarzanego przez układ odpornościowy) oraz lek o nazwie octan glatirameru, mogące powstrzymać chorobę bądź zmniejszyć tempo jej rozwoju i intensywność objawów.
 Aby zwalczać infekcje i łagodzić dolegliwości występujące podczas ostrych rzutów, niektórym pacjentom podaje się też leki zwane kortykosteroidami. Jednakże „ze względu na liczne efekty niepożądane (m.in. osteoporozę, chorobę wrzodową, cukrzycę) długotrwałe leczenie kortykosteroidami rzadko jest zalecane” — oznajmiono w publikacji medycznej The Merck Manual. Terapia steroidami nie ma wpływu na długoterminowy przebieg choroby. Dlatego przy łagodnych atakach lekarze czasami wolą nie podawać leków.
 *
Niektórzy specjaliści obrali inny tok postępowania — analizują sposoby regenerowania zniszczonej otoczki mielinowej. Podczas badań laboratoryjnych zidentyfikowali pewne komórki pnia (komórki progenitorowe), z których mogą powstać dojrzałe komórki produkujące mielinę. Jeśli znajdą metody wywoływania tego procesu, być może zdołają pobudzić organizm, by naprawiał uszkodzone włókna nerwowe.
Jak sobie radzić z SM
Przeszło połowa pacjentów przyznaje, że jednym z najbardziej uciążliwych problemów jest szybkie męczenie się. Często nasila to objawy choroby i w rezultacie ogranicza możliwości znalezienia i utrzymania pracy. Nieraz osłabia to u chorego poczucie, że panuje on nad sytuacją. Dlatego wiele osób, którym po południu doskwiera zmęczenie, wykonuje swoje zadania w godzinach przedpołudniowych, a po południu regularnie ucina sobie drzemkę. Na przykład Avis codziennie przeznacza godzinę na taki wypoczynek, dzięki czemu może dalej pracować jako pełnoczasowa głosicielka dobrej nowiny.
W książce Interna Harrisona podkreślono, że chorzy na stwardnienie rozsiane powinni z uwagą dbać o higienę życia „poprzez redukcję stresów, wyważoną dietę, unikanie gwałtownej utraty masy ciała i stosowną ilość wypoczynku”. Większość badaczy uważa, że stres przyśpiesza kolejne rzuty choroby. Dlatego ważne jest, by pacjenci rozpoznawali sytuacje stresowe i starali się w rozsądnej mierze ich unikać.
Z drugiej strony najlepiej byłoby w miarę możliwości prowadzić normalne i aktywne życie, nie należy się jednak przepracowywać, przemęczać ani narażać na zbyt wysoką lub zbyt niską
 temperaturę. Poza tym chorzy powinni wykonywać odpowiednie ćwiczenia. Jak powiedziano w książce The Merck Manual, „regularne ćwiczenia fizyczne (np. stacjonarny rower lub bieżnia, pływanie, ćwiczenia rozciągające) są zalecane nawet pacjentom w bardziej zaawansowanych stadiach choroby, ponieważ wpływają pozytywnie na czynność serca i mięśni, zmniejszają spastyczność; istotne jest także ich znaczenie psychologiczne”.
„Koniecznie trzeba poznać swój organizm” — mówi Avis. „Kiedy zaczynam odczuwać nietypowe zmęczenie lub mrowienie i drętwienie kończyn, wiem, że przez dzień lub dwa muszę odpocząć. Dzięki temu jakoś radzę sobie z chorobą”.
Chorzy na stwardnienie rozsiane mogą popaść w depresję, która nie zawsze bywa bezpośrednim rezultatem schorzenia. Po usłyszeniu diagnozy pacjenci zazwyczaj przeżywają szok, a później przechodzą różne fazy smutku. Może ogarniać ich złość, przygnębienie, gorycz i uczucie beznadziejności, a niekiedy trudno im uwierzyć, że to naprawdę ich spotkało. Reakcje takie są naturalne i z czasem ustępują miejsca bardziej optymistycznemu spojrzeniu na świat.
Oczywiście krewni osoby, u której dopiero co stwierdzono SM, również mogą głęboko to przeżywać. Jeśli jednak dołożą starań, by dowiedzieć się czegoś o tym schorzeniu, łatwiej sobie poradzą z nową sytuacją i będą w stanie służyć choremu wsparciem. Warto na przykład wiedzieć, że stwardnienie rozsiane nie ma większego wpływu na długość życia, nie jest zakaźne ani przekazywane potomstwu, chociaż jak wynika z badań, podatność na tę chorobę jest dziedziczna.
Wiele osób cierpiących na SM prowadzi aktywne, szczęśliwe życie. Avis dodatkowe siły czerpie z bliskiej więzi z Bogiem oraz z biblijnej nadziei na przyszłość. Tęsknie wyczekuje czasu, gdy pod panowaniem Królestwa Bożego nikt nie powie: „Jestem chory” (Izajasza 33:24; Objawienie 21:3, 4). Jeśli zmagasz się ze stwardnieniem rozsianym albo doskwierają ci inne poważne dolegliwości, niechaj i ciebie „pociecha z Pism” podnosi na duchu i pomaga skuteczniej radzić sobie z trudnościami (Rzymian 15:4).
[Przypis]
^ ak. 12 Z ostatnich badań wynika, że 50—60 procent chorych na SM zażywa preparaty zawierające witaminy, substancje mineralne oraz zioła, a także różne dietetyczne produkty spożywcze. Chociaż część z nich może być nieszkodliwa, niektóre przynoszą skutki odwrotne do zamierzonych, a nawet bywają niebezpieczne. Dlatego przed przyjęciem suplementów odżywczych lub zastosowaniem dodatkowych kuracji pacjenci powinni rozważyć potencjalne zagrożenia.
[Ramka na stronie 12]
Cztery główne postacie SM
Postać o typie rzutów i remisji: Jest to najczęściej spotykana postać stwardnienia rozsianego i w pierwszej fazie choroby dotyka 70—80 procent pacjentów. Rzuty można wyraźnie odróżnić od okresów remisji, kiedy objawy całkowicie lub częściowo ustępują. Pomiędzy rzutami nie ma oznak nasilania się choroby.
Postać wtórnie postępująca: Około 70 procent osób, u których na początku występowały okresy zaostrzeń i remisji, dotyka wtórna progresja choroby. Nadal pojawiają się rzuty, ale jednocześnie dochodzi do stopniowej utraty funkcji neurologicznych.
Postać postępująca z okresami rzutów: Dotyczy około 10 procent pacjentów, których stan od samego początku stopniowo się pogarsza. Schorzeniu towarzyszą silne epizody zaostrzeń, po których nie zawsze następuje tymczasowa poprawa. W przeciwieństwie do postaci z rzutami i remisjami pomiędzy kolejnymi atakami choroba się nasila.
Postać pierwotnie postępująca: Pojawia się u 10—15 procent pacjentów; najczęściej u osób, które zapadły na stwardnienie rozsiane po 40 roku życia. Choroba postępuje niemal bez przerwy, przy czym nie daje się wyodrębnić okresów rzutów i remisji. Nasilenie objawów bywa różne i czasami dochodzi do niewielkiego chwilowego polepszenia stanu zdrowia.
[Prawa własności]
Źródła: Towarzystwo Stwardnienia Rozsianego w USA i książka Multiple Sclerosis in Clinical Practice (Stwardnienie rozsiane w praktyce klinicznej). W zależności od źródeł dane procentowe mogą się nieco różnić.
[Ramka na stronie 13]
Badania ułatwiające rozpoznanie SM
Rezonans magnetyczny (MRI): Jedno z najskuteczniejszych dostępnych badań; umożliwia uzyskanie wysokiej jakości obrazów tkanki nerwowej mózgu. Obrazy te mogą wykazać zmiany charakterystyczne dla stwardnienia rozsianego lub przynajmniej wykluczyć inne schorzenia.
Badanie płynu mózgowo-rdzeniowego: Płyn ten pobiera się z kanału kręgowego. Lekarze sprawdzają, czy nie ma niepokojącego stężenia pewnych przeciwciał i substancji powstałych wskutek rozpadu osłonek mielinowych.
Badanie potencjałów wywołanych: Za pomocą skomputeryzowanego sprzętu dokonuje się pomiaru czasu, w którym sygnały przepływają przez włókna nerwowe. Badanie wypada nieprawidłowo u 80—90 procent osób cierpiących na SM.
[Ramka i ilustracje na stronie 14]
Jak sobie radzić z SM
Wsparcie: Ważną rolę odgrywa bliska więź ze współczującymi i uczynnymi krewnymi oraz przyjaciółmi. Dlatego w razie potrzeby proś ich o pomoc; staraj się nie odosabniać.
Szczere rozmowy: Jeśli będziesz szczerze mówić o swej chorobie i trudnościach, łatwiej się z nimi uporasz, a inni lepiej wczują się w twoje położenie. Brak takiej otwartości może prowadzić do nieporozumień, rozgoryczenia i odosabniania się.
Usposobienie duchowe: Istnieje coraz więcej dowodów na to, że dbałość o wartości duchowe wpływa korzystnie na zdrowie i pomaga rozwijać pozytywne cechy, takie jak optymizm. Jest to również zgodne ze słowami Jezusa: „Nie samym chlebem ma żyć człowiek, lecz każdą wypowiedzią, która przechodzi przez usta Jehowy” (Mateusza 4:4).
Poczucie humoru: Co prawda nie ma nic zabawnego w tym, że ktoś choruje na stwardnienie rozsiane, ale śmiech może pozytywnie oddziaływać na ciało i umysł.
[Prawa własności]
Na podstawie książki Multiple Sclerosis in Clinical Practice.
[Ilustracja na stronie 11]
Stwardnienie rozsiane dotyka prawie dwa razy częściej kobiety niż mężczyzn
[Ilustracja na stronie 13]
Regularne ćwiczenia są korzystne dla ciała i umysłu",,https://www.jw.org/open?docid=102003844&prefer=lang&wtlocale=P
Jak krew może ocalić życie?,"Jak krew może ocalić życie?
„Wybieraj życie (...), będąc posłusznym Jego głosowi (...); od tego bowiem zależy twoje życie i długość twych dni” (POWTÓRZONEGO PRAWA 30:19, 20, Biblia poznańska).
1. W jaki sposób prawdziwi chrześcijanie okazują szczególny szacunek dla życia?
WIELE ludzi twierdzi, że szanuje życie. Ma o tym świadczyć ich stosunek do aborcji, myślistwa czy kary śmierci. Tymczasem prawdziwi chrześcijanie okazują ów szacunek w sposób szczególny. W Psalmie 36:9 czytamy: ‛U Ciebie jest źródło życia’. Ponieważ życie jest darem od Boga, chrześcijanie podzielają Jego pogląd na krew.
2, 3. Dlaczego w kwestii krwi powinniśmy wziąć pod uwagę pogląd Boży? (Dzieje Apostolskie 17:25, 28).
2 Nasze życie zależy od krwi. Rozprowadza ona w organizmie tlen, usuwa dwutlenek węgla, ułatwia nam dostosowanie się do zmian temperatury i pomaga zwalczać choroby. Nasz Twórca dał nam nie tylko życie, lecz także ową cudowną płynną tkankę, mającą podtrzymywać nasze istnienie. Odzwierciedla się w tym Jego bezustanna troska o życie ludzkie (Rodzaju 45:5; Powtórzonego Prawa 28:66; 30:15, 16).
3 Nie tylko chrześcijanie, lecz wszyscy ludzie powinni zadać sobie pytanie: Czy krew ratuje moje życie jedynie dzięki swym naturalnym czynnościom, czy też w sposób, z którym wiąże się inne, głębsze znaczenie? Większość ludzi wie, że krew ma ścisły związek z życiem, ale tym razem chodzi o coś więcej niż jej funkcje biologiczne. Zasady etyczne chrześcijan, muzułmanów i żydów kierują uwagę na Życiodawcę,
który jasno wyraził swój pogląd co do życia i krwi. Tak, Stwórca ma na ten temat dużo do powiedzenia.
Niewzruszone stanowisko Boga w kwestii krwi
4. Co Bóg powiedział o krwi we wczesnym okresie dziejów ludzkich?
4 Słowo Boże, Biblia, zawiera ponad 400 wzmianek o krwi. Wśród najwcześniejszych znajduje się rozporządzenie Jehowy: „Wszystko, co się porusza i żyje, ma wam służyć za pokarm (...). Nie wolno wam tylko spożywać mięsa z jego życiem, to jest z jego krwią”. Bóg dodał: „Waszej krwi, to jest waszego życia, będę się dopominał” (Rodzaju 9:3-5, Bp). Powiedział to do Noego, od którego wywodzi się cała rodzina człowiecza. Powiadomił więc ludzkość, że traktuje krew na równi z życiem. Kto twierdzi, że uznaje Boga za Życiodawcę, powinien respektować Jego niewzruszone stanowisko w kwestii krwi.
5. Z jakiej zasadniczej przyczyny Izraelici nie przyjmowali krwi?
5 Bóg ponownie wspomniał o krwi, dając Izraelitom zbiór przepisów, zwany Prawem. W Księdze 3 Mojżeszowej (Kapłańska) 17:10, 11 czytamy: „Ktokolwiek z domu izraelskiego albo z obcych przybyszów, którzy mieszkają pośród nich, będzie spożywał jakąkolwiek krew, zwrócę swoje oblicze przeciwko spożywającemu krew i wytracę go spośród jego ludu, gdyż życie ciała jest we krwi” (Bw). Przestrzeganie tego wymagania z pewnością przynosiło korzyści zdrowotne, ale w grę wchodziło znacznie więcej. Przez traktowanie krwi w sposób szczególny Izraelici mieli dowieść, że uzależniają swoje życie od Boga (Powtórzonego Prawa 30:19, 20). Wystrzegali się jej spożywania przede wszystkim dlatego, że miała dla Niego specjalne znaczenie, a nie z obawy przed niekorzystnym oddziaływaniem na zdrowie.
6. Dlaczego możemy być pewni, że Jezus podzielał pogląd Boga na krew?
6 Jakie jest stanowisko chrystianizmu wobec ratowania życia ludzkiego krwią? Jezus wiedział, jak na tę sprawę zapatruje się Ojciec, i „grzechu nie popełnił ani nie znaleziono zdrady w ustach jego”. Oznacza to, że w pełni przestrzegał Prawa, łącznie z zakazem dotyczącym krwi (1 Piotra 2:22, Bw). Dał tym wzór swoim naśladowcom — również pod względem poszanowania dla krwi i dla życia.
7, 8. Skąd wiadomo, że prawo Boże co do krwi obowiązuje chrześcijan?
7 Historia informuje, co było dalej. Na naradzie chrześcijańskiego ciała kierowniczego ustalono, czy uczniów Chrystusa mają obowiązywać wszystkie prawa nadane Izraelowi. Orzeczono pod przewodnictwem Bożym, że wprawdzie nie jest wymagane przestrzeganie ustaw podanych za pośrednictwem Mojżesza, ale do „rzeczy koniecznych” należy ‛trzymanie się z dala od tego, co ofiarowano bożkom, i od krwi, od tego, co uduszono [nie wykrwawione mięso], i od rozpusty’ (Dzieje Apostolskie 15:22-29). Tak więc unikanie krwi uznano za równie ważne, jak wystrzeganie się bałwochwalstwa i rażącej niemoralności.a
8 Pierwsi chrześcijanie stosowali się do tego Boskiego rozporządzenia. Brytyjski biblista Joseph Benson napisał w związku z tym: „Zakazu spożywania krwi, danego Noemu i wszystkim jego potomkom, a następnie powtórzonego Izraelitom (...) nigdy nie zniesiono. Przeciwnie, został on potwierdzony w Nowym Testamencie, w Dziejach Apostolskich XV, i tym samym uznany za postanowienie wieczyste”. Czy jednak biblijny punkt widzenia na krew wyklucza stosowanie jej w nowoczesnych technikach medycznych, takich jak transfuzja, której z całą pewnością nie znano za czasów Noego ani apostołów?
Krew w medycynie
9. Jak w starożytności stosowano krew w medycynie i jak kontrastowało z tym stanowisko chrześcijan?
9 Korzystanie z krwi w medycynie nie jest niczym nowym. Reay Tannahill pisze w książce Flesh and Blood (Ciało i krew), że prawie przez 2000 lat uchodziła ona w Egipcie i gdzie indziej za „znakomity środek na trąd”. Rzymianie twierdzili, że krew ludzka leczy epilepsję. Tertulian pisze o takiej „kuracji”: „Gdzie są, jak nie wśród was, także ci, którzy (...) świeżą krew zbrodniarzy zabijanych na arenie (...) chciwie i łakomie czerpią i piją, by leczyć padaczkę”. Chrześcijanie postępowali odwrotnie: „Nie mamy na stołach naszych nawet potraw z krwi zwierząt (...). Między zarzutami przeciwko chrześcijanom wysuwacie także kiełbasy wypchane krwią, (...) wiedząc o tym dobrze, że to jest u nich zabronione”. Pomyśl, o czym to świadczy: Pierwsi chrześcijanie woleli narazić się na śmierć niż przyjąć krew, która wyobraża życie (por. 2 Samuela 23:15-17).
10, 11. Dlaczego można powiedzieć, że prawo Boże wyklucza przyjmowanie transfuzji krwi?
10 Oczywiście nie przetaczano wtedy krwi, gdyż eksperymenty w tej dziedzinie zaczęły się dopiero w XVI wieku. Niemniej w następnym stuleciu profesor anatomii na uniwersytecie w Kopenhadze protestował: „Kto chce stosować krew ludzką jako wewnętrzny środek na choroby, ten chyba jej nadużywa i ciężko grzeszy. Potępia się ludożerców. A czemu nie brzydzimy się tymi, którzy kalają swe gardła krwią ludzi? Podobnie jest z przyjmowaniem cudzej krwi z naciętej żyły — czy to ustami, czy przez narzędzia do przetaczania. Ci, którzy wymyślili taką operację, mają przeciw sobie prawo Boże”.
11 Tak więc już setki lat temu wiedziano, że prawo Boże zabrania przyjmowania krwi zarówno do żył, jak i przez usta. Uświadomienie sobie tego może okazać się pomocne w zrozumieniu stanowiska Świadków Jehowy, które harmonizuje z punktem widzenia Boga. Prawdziwi chrześcijanie cenią życie i są wdzięczni za opiekę lekarską, ale szanują je jako dar Stwórcy i nie próbują go podtrzymywać przetaczaniem krwi (1 Samuela 25:29).
Środek ratujący życie?
12. Jakie pytanie co do przetaczania krwi może się nasuwać ludziom myślącym?
12 Od wielu lat specjaliści twierdzą, że krew ratuje życie. Lekarze niekiedy opowiadają o kimś, kto stracił dużo krwi, ale po transfuzji wyzdrowiał. Nasuwa się więc pytanie: Jak mądre lub niemądre pod względem medycznym jest stanowisko chrześcijan? Przed poddaniem się jakiemukolwiek poważnemu zabiegowi człowiek myślący chce ocenić związane z tym niebezpieczeństwa i korzyści. A co sądzić o przetaczaniu krwi? W rzeczywistości transfuzje są najeżone licznymi niebezpieczeństwami. Mogą nawet spowodować zgon.
13, 14. (a) Pod jakimi względami transfuzje krwi okazały się ryzykowne? (b) Jak przeżycie papieża ilustruje, że przetaczanie krwi jest niebezpieczne dla zdrowia?
13 Doktorzy L. T. Goodnough i J. M. Shuck oświadczyli ostatnio: „Lekarze od dawna wiedzą,
że choć robi się wszystko, co możliwe, aby zasoby krwi były bezpieczne, transfuzjom zawsze towarzyszy ryzyko. Najczęstszym powikłaniem w dalszym ciągu jest zapalenie wątroby nie-A, nie-B (NANB); wśród innych należy wymienić wirusowe zapalenie wątroby typu B, alloimmunizację, zaburzenia potransfuzyjne, supresję immunologiczną oraz nadmierną podaż żelaza”. Ostrożna ocena tylko jednej z tych poważnych komplikacji brzmiała: „Liczymy się z tym, że w ciągu roku zachoruje na NANB około 40 000 osób [w samych USA], przy czym u 10% pojawi się marskość i (lub) rak wątroby” (The American Journal of Surgery, czerwiec 1990).
14 Ponieważ coraz częściej się słyszy o chorobach przenoszonych przez krew, ludzie poddają rewizji swoje poglądy w tej sprawie. Na przykład w roku 1981 papież padł ofiarą zamachu, po którym przewieziono go do szpitala. Ozdrowiał, ale potem na dwa miesiące musiał wrócić do kliniki, a jego stan pogorszył się tak dalece, iż obawiano się, że będzie musiał odejść na emeryturę. Dlaczego? Na skutek transfuzji zaraził się wirusem cytomegalii. Ktoś może pomyśleć: Jeżeli nawet krew przetoczona papieżowi nie była bezpieczna, to co powiedzieć o krwi dawanej zwykłym ludziom?
15, 16. Dlaczego przetaczanie krwi nie jest bezpieczne, nawet jeśli testuje się ją na różne choroby?
15 Zachodzi jednak pytanie: Czyż nie ma testów, którymi można wykryć krew zakażoną? Pomyśl więc o testach na zapalenie wątroby typu B. Czasopismo Patient Care z 28 lutego 1990 roku donosi: „Po powszechnym wprowadzeniu badań przesiewowych spadła zachorowalność na potransfuzyjne zapalenie wątroby, ale wirus B w dalszym ciągu powoduje 5 do 10% przypadków”.
16 O zawodności wspomnianych badań świadczy też inne ryzyko — groźba nabawienia się AIDS. Pandemia ta z nieoczekiwaną brutalnością otworzyła ludziom oczy na niebezpieczeństwo przetoczenia zarażonej krwi. To prawda, że są testy, którymi można szukać oznak obecności wirusa. Ale nie wszędzie się je stosuje, a prócz tego całe lata można być nosicielem i mieć negatywne wyniki. Znane są zachorowania na AIDS po otrzymaniu krwi przebadanej i dopuszczonej do użytku!
17. Pod jakim względem transfuzje krwi mogą okazać się szkodliwe, choć nie od razu jest to widoczne?
17 Doktorzy Goodnough i Shuck wspominają też o „supresji immunologicznej”. Istotnie, mnożą się dowody, że nawet krew prawidłowo przebadana próbą krzyżową może niszczyć układ odpornościowy, narażając biorcę na inwazję raka i w rezultacie śmierć. Toteż z przeprowadzonych w Kanadzie badań „pacjentów z rakiem głowy i szyi wynika, że u tych, którym podczas usuwania guza podano krew, wystąpiło potem znaczne obniżenie odporności” (The Medical Post z 10 lipca 1990). Lekarze z Uniwersytetu Południowej Kalifornii donoszą: „Współczynnik nawrotów we wszystkich odmianach raka krtani wynosił 14% u tych, którzy nie otrzymali krwi, a 65% u tych, którzy ją otrzymali. W wypadku raka jamy ustnej, gardła oraz nosa lub zatok współczynnik nawrotów doszedł do 31%, gdy nie stosowano transfuzji, i 71%, gdy ją stosowano” (Annals of Otology, Rhinology & Laryngology, marzec 1989). Wydaje się też, że większa podatność na zakażenia u osób, którym podczas operacji podano krew, wynika z obniżenia odporności (zob. tekst w ramce na stronie 10).
Czy istnieją metody alternatywne?
18. (a) Do czego skłaniają lekarzy niebezpieczeństwa związane z przetaczaniem krwi? (b) O jakich metodach alternatywnych mógłbyś powiedzieć swemu lekarzowi?
18 Niektórzy pomyślą: „Transfuzje istotnie są niebezpieczne, ale może istnieją jakieś inne metody?” Zależy nam na dobrej opiece lekarskiej, toteż chcielibyśmy wiedzieć, czy są skuteczne i prawnie dozwolone sposoby leczenia ciężkich przypadków bez podawania krwi. Na szczęście są. W czasopiśmie The New England Journal of Medicine (z 7 czerwca 1990) czytamy: „Lekarze coraz lepiej zdają sobie sprawę z groźby AIDS i innych infekcji przenoszonych przez krew, toteż dokonują ponownej oceny ryzyka i korzyści transfuzji i szukają metod alternatywnych, łącznie z całkowitym
zrezygnowaniem z przetaczania krwi”.b
19. Dlaczego można być pewnym skutecznego leczenia pomimo odmowy transfuzji krwi?
19 Świadkowie Jehowy od dawna odmawiają transfuzji krwi i czynią to przede wszystkim ze względu na prawo Boże, a nie z uwagi na niebezpieczeństwo dla zdrowia (Dzieje Apostolskie 15:28, 29). Mimo to umiejętni lekarze potrafią ich skutecznie leczyć bez podawania krwi, co pozwala uniknąć związanego z nią ryzyka. Z licznych przykładów przytaczanych w literaturze medycznej można zacytować wypowiedź z pisma Archives of Surgery (Archiwum Chirurgii) z listopada 1990 roku, dotyczącą przeszczepiania serca u Świadków, którym sumienie pozwala na poddanie się takiej operacji, oczywiście bez transfuzji. Czytamy: „Przeszło 25-letnie doświadczenie w przeprowadzaniu operacji kardiochirurgicznych u Świadków Jehowy zaowocowało w końcu udanymi przeszczepami serca bez podawania preparatów krwiopochodnych (...). Nie zanotowano zgonów w okresie okołooperacyjnym, a w trakcie obserwacji po opuszczeniu szpitala nie stwierdzono dotąd wzrostu wskaźnika odrzucania przeszczepu”.
Najcenniejsza krew
20, 21. Dlaczego chrześcijanin musi zważać, by nie przyswoić sobie poglądu: „Krew to kiepskie lekarstwo”?
20 Niemniej jednak każdy z nas powinien zadać sobie doniosłe pytanie: Dlaczego postanowiłem nie przyjmować krwi? Co w tej kwestii uważam za zasadniczy, najistotniejszy powód?
21 Jak wspomniano, istnieją skuteczne metody alternatywne, wolne od licznych zagrożeń związanych z transfuzją. Wiele osób obawia się zapalenia wątroby lub AIDS, toteż nie chcą przyjmować krwi z przyczyn niereligijnych. Niektórzy bardzo głośno dają wyraz swym obawom, jakby nieśli transparent z hasłem: „Krew to kiepskie lekarstwo”. Gdyby chrześcijanin nieopatrznie przyłączył się do takiego pochodu, zabrnąłby w ślepy zaułek. Dlaczego?
22. Z jakich faktów co do życia i śmierci musimy zdawać sobie sprawę? (Kaznodziei 7:2).
22 Świadkowie Jehowy zdają sobie sprawę, że mimo najnowocześniejszych szpitali zapewniających najlepszą opieką lekarską ludzie w końcu umierają. Umierają i ci, którzy przyjęli krew, i ci, którzy jej odmówili. Nie jest to pogląd fatalistyczny. Takie są fakty. Śmierci nie da się dziś uniknąć. Osoby lekceważące prawo Boże co do krwi często źle na tym wychodzą — natychmiast lub nieco później. Niektórzy nawet umierają wskutek transfuzji. Wiadomo również, że ci, którym udaje się przeżyć, nie dostępują życia wiecznego, więc krew nie ratuje im życia na zawsze. Z drugiej strony większość tych, którzy ze względów religijnych bądź medycznych albo jednych i drugich odmawiają transfuzji i przyjmują leczenie alternatywne, znosi to bardzo dobrze. Przedłużają sobie życie nieraz o całe lata. Ale nie w nieskończoność.
23. Jaki związek zachodzi między prawem Bożym co do krwi a naszym grzesznym stanem i potrzebą okupu?
23 Uświadomienie sobie, że wszyscy są niedoskonali i z czasem umierają, prowadzi nas do sedna biblijnego poglądu na krew. Bóg oznajmił całemu rodzajowi ludzkiemu, że nie wolno jej spożywać. Dlaczego? Ponieważ wyobraża
życie (Rodzaju 9:3-6). W zbiorze praw przekazanych Mojżeszowi Jehowa zawarł przepisy wynikające z faktu, że wszyscy ludzie są grzeszni. Powiedział Izraelitom, iż składanie ofiar ze zwierząt będzie widzialnym znakiem, że zachodzi potrzeba zakrycia ich grzechów (Kapłańska 4:4-7, 13-18, 22-30). Chociaż dziś Bóg żąda czego innego, to z owym wymaganiem w dalszym ciągu wiąże się istotna kwestia. Jehowa postanowił złożyć ofiarę, będącą pełnym przebłaganiem za grzechy każdego, kto wierzy. Jest nią okup (Mateusza 20:28). I dlatego powinniśmy zapatrywać się na krew tak jak Bóg.
24. (a) Dlaczego skupianie uwagi na względach zdrowotnych związanych z transfuzją byłoby niesłuszne? (b) Co powinno leżeć u podstaw naszego poglądu na stosowanie krwi?
24 Skupianie uwagi na względach zdrowotnych związanych z transfuzją byłoby nieporozumieniem, gdyż nie one odgrywają zasadniczą rolę. Izraelitom mogło wychodzić na zdrowie wystrzeganie się krwi, podobnie jak wieprzowiny czy mięsa stworzeń padlinożernych (Powtórzonego Prawa 12:15, 16; 14:7, 8, 11, 12). Ale Bóg nie zabronił spożywania tych rzeczy, gdy pozwolił Noemu jeść mięso; zakazał tylko przyjmowania krwi. Nie chodziło przy tym o ochronę zdrowia, ponieważ nie to stanowiło istotę owego rozporządzenia. Czciciele Jehowy odmawiali podtrzymywania swego życia krwią nie ze względu na jej szkodliwość, lecz z obawy przed utratą świętości. Wystrzegali się krwi nie dlatego, że mogła być zakażona, lecz z uwagi na jej bezcenną wartość. Krew złożona w ofierze zjednywała im przebaczenie.
25. Jak krew może uratować życie na zawsze?
25 To samo odnosi się do nas. W Liście do Efezjan 1:7 apostoł Paweł wyjaśnia: „W nim [Chrystusie] mamy odkupienie przez krew jego, odpuszczenie grzechów, według bogactwa łaski jego” (Bw). Przed każdym, komu Bóg przebaczył grzechy i przypisał sprawiedliwość, otwierają się możliwości bezkresnego życia. Tak więc krew Jezusa przelana w związku ze złożeniem okupu ratuje życie na długi czas, ściślej mówiąc — na zawsze.
[Przypisy]
a Pismo kończyło się słowami: „Jeżeli pilnie będziecie stronić od tego wszystkiego, dobrze się wam powiedzie. Bywajcie zdrowi!” (Dzieje Apostolskie 15:29). Słów „Bywajcie zdrowi!” nie należało rozumieć: Jeśli będziecie stronić od krwi czy rozpusty, staniecie się zdrowsi. Był to po prostu końcowy zwrot pożegnalny, taki jak: Do zobaczenia!
b Wiele skutecznych metod alternatywnych omówiono w broszurze Jak krew może ocalić twoje życie?, wydanej w roku 1990 przez Towarzystwo Strażnica.
Czy potrafisz wyjaśnić
◻ Z jakiej zasadniczej przyczyny Świadkowie Jehowy nie wyrażają zgody na przetaczanie krwi?
◻ Jakie dowody potwierdzają, że biblijne stanowisko wobec krwi jest rozsądne pod względem medycznym?
◻ Jak z prawem Bożym co do krwi wiąże się okup?
◻ Jedynie w jaki sposób krew może na zawsze uratować życie?
[Ramka na stronie 10]
TRANSFUZJA A INFEKCJE
W obszernym omówieniu, mającym odpowiedzieć na pytanie, czy transfuzje zwiększają podatność na infekcje, dr Neil Blumberg oświadczył: „W 10 pracach klinicznych na 12 stwierdzono zależność między przetaczaniem krwi a zwiększonym ryzykiem zakażenia bakteryjnego (...). Co więcej, jeśli immunologiczne następstwa transfuzji utrzymują się tak długo, jak to wynika z niektórych badań, to krew przetoczona jakiś czas przed operacją może obniżać odporność chorego na infekcję (...). Gdyby więcej danych potwierdziło te wyniki, to mogłoby się okazać, że najczęstszym powikłaniem transfuzji homologicznych są ostre infekcje w okresie pooperacyjnym”. (Transfusion Medicine Reviews z października 1990 roku).
[Ilustracja na stronie 8]
Krwinki czerwone w powiększeniu. „W każdym milimetrze sześciennym krwi jest ich od 4 do 6 milionów” (The World Book Encyclopedia)
[Prawa własności]
Kunkel-CNRI/PHOTOTAKE NYC",,https://wol.jw.org/wol/finder?wtlocale=P&docid=1991442&q=jehowy%2Bwirus&p=doc&srcid=sch&srctype=jwo
Czy krew jest bezpieczna?,"OD NASZEGO KORESPONDENTA Z NIGERII
▪ KWESTIA ta pojawiła się, gdy w jednym z najlepszych nigeryjskich szpitali pewna dziewczynka została podczas transfuzji zakażona wirusem HIV.
Jak wyjaśnił dyrektor medyczny tej placówki, zaraz po urodzeniu u Enioli stwierdzono żółtaczkę. Zalecono więc transfuzję wymienną. Ojciec dziecka oddał sporo krwi, ale okazało się, że ma inną grupę niż córeczka. Skorzystano zatem z zapasów szpitalnego banku krwi. Wkrótce potem u dziecka wykryto wirusa HIV, choć rodzice nie byli zakażeni. Według szpitala „krew przetoczona dziecku została przebadana i przed jej podaniem nie stwierdzono obecności wirusa HIV”.
Jak w takim razie dziewczynka się zakaziła? Śledztwo wykazało, że źródłem zakażenia najprawdopodobniej była jednak przetoczona krew. Na łamach gazety Nigerian Tribune zacytowano słowa pewnego wirusologa, który powiedział: „W chwili oddawania krwi dawca zakażony wirusem HIV znajdował się w okresie okna serologicznego”.
Chociaż jest to pojedynczy przypadek, potwierdza on fakt, że transfuzje krwi nie są pozbawione ryzyka. Na temat okna serologicznego wirusa HIV amerykański Ośrodek Profilaktyki i Zwalczania Chorób podaje: „Wyprodukowanie wykrywalnej testem ilości przeciwciał może zająć układowi odpornościowemu trochę czasu. Długość tego okresu, nazywanego ‚oknem serologicznym’, u każdego człowieka bywa inna. Większość ludzi wytworzy wykrywalne przeciwciała w ciągu 2—8 tygodni (średnio w ciągu 25 dni). U niektórych jednak trwa to dłużej. (...) W bardzo rzadkich przypadkach może zająć nawet 6 miesięcy”.
A zatem samo przebadanie krwi na obecność wirusa HIV nie gwarantuje, że jest ona bezpieczna. Pewna fundacja z San Francisco ostrzega: „Chociaż podczas okna serologicznego wirus HIV pozostaje niewykryty, to oczywiście można przekazać go drugim. Prawdę mówiąc, właśnie w tym okresie (czyli zaraz po kontakcie z wirusem) zakażeni stanowią największe zagrożenie”.
Świadkowie Jehowy od wielu lat posłusznie stosują się do biblijnego nakazu, by „powstrzymywać się (...) od krwi” (Dzieje 15:29). Zapewnia im to ochronę, co pokazuje, jak mądre jest przestrzeganie praw Bożych. Więcej informacji na temat metod alternatywnych wobec transfuzji krwi można znaleźć w broszurze Jak krew może ocalić twoje życie?
 *.
[Przypis]
^ ak. 8 Wydawnictwo Świadków Jehowy.",,https://www.jw.org/open?docid=102008208&prefer=lang&wtlocale=P
Aids w Afryce — jakie perspektywy na nowe tysiąclecie?," Aids w Afryce — jakie perspektywy na nowe tysiąclecie?
OD NASZEGO KORESPONDENTA Z ZAMBII
WE WRZEŚNIU ubiegłego roku delegaci z różnych części Afryki zjechali się do stolicy Zambii, Lusaki, na XI międzynarodową konferencję poświęconą AIDS w Afryce oraz innym chorobom przenoszonym drogą płciową. Jednym z tematów obrad było uświadomienie konieczności ściślejszej współpracy między regionami celem powstrzymania ekspansji AIDS na czarnym kontynencie.
Jak oświadczyła profesor Nkandu Luo, ówczesna zambijska minister zdrowia, sytuacja krajów afrykańskich i innych państw rozwijających się jest „nadzwyczaj trudna”; dodała też, że „hamuje to postęp pod względem medycznym, społecznym i ekonomicznym, a nawet przekreśla dotychczasowe osiągnięcia w tych dziedzinach”.
Podczas sympozjum poświęconego bezpiecznemu użyciu krwi przyznano, że AIDS szerzy się również w następstwie transfuzji. Pewna doktor reprezentująca organizację Blood Safety Unit, podległą Światowej Organizacji Zdrowia, podkreśliła, że stosunek seksualny z chorym partnerem nie zawsze prowadzi do zarażenia się wirusem HIV, natomiast gdy wirus jest we krwi, którą przetoczono, pacjent na pewno zostanie zainfekowany! Pani ta trafnie zauważyła, że w takim wypadku „najbezpieczniejsza transfuzja krwi to ta, która nie została przeprowadzona”.
Na konferencji zwrócono uwagę na ogromne koszty leczenia, przez co chorzy na AIDS mają utrudniony lub uniemożliwiony dostęp do opieki medycznej. Na przykład statystyczny Ugandyjczyk mieszkający w mieście zarabia około 200 dolarów miesięcznie, tymczasem leczenie z zastosowaniem terapii antyretrowirusowej może kosztować nawet 1000 dolarów miesięcznie!
Konferencja w Lusace wykazała, że u progu nowego tysiąclecia dalej brak prostych środków umożliwiających zahamowanie rozprzestrzeniania się AIDS. Czytelnicy Biblii wiedzą jednak, że można się spodziewać uwolnienia od wszelkich dolegliwości. Za sprawą naszego Stwórcy Jehowy stanie się tak w nowym świecie, gdzie zgodnie z obietnicą Bożą „żaden mieszkaniec nie powie: ‚Jestem chory’” (Izajasza 33:24).
[Mapa i ilustracje na stronie 31]
Profesor Nkandu Luo
[Prawa własności]
Zdjęcie za zgodą E. Mwanaleza, Times of Zambia",,https://www.jw.org/open?docid=102000333&prefer=lang&wtlocale=P
Wiara a twoja przyszłość,"Wiara a twoja przyszłość
„Wiara to nacechowane pewnością oczekiwanie rzeczy spodziewanych” (HEBRAJCZYKÓW 11:1).
1. Jakiej przyszłości pragnie większość ludzi?
CZY interesujesz się przyszłością? Większość ludzi chciałaby ją poznać. Z nadzieją wyczekują jutra, które przyniosłoby im pokój, wolność od strachu, godziwy byt, owocną i satysfakcjonującą pracę oraz dobre zdrowie i długie życie. Bez wątpienia każde z minionych pokoleń tęskniło do tych rzeczy. A w obecnym świecie pełnym zgryzot takie warunki są upragnione bardziej niż kiedykolwiek.
2. Co na temat przyszłości powiedział pewien mąż stanu?
2 Czy u progu XXI wieku można określić, jak będzie wyglądał dzień jutrzejszy? Na jeden ze sposobów wskazał przed dwustu laty amerykański mąż stanu Patrick Henry, mówiąc: „W przyszłość można wejrzeć jedynie dzięki poznaniu przeszłości”. W myśl tego twierdzenia przyszłe losy rodziny ludzkiej w dużym stopniu da się przewidzieć na podstawie analizy dotychczasowych poczynań człowieka. Wielu podziela to zdanie.
Jak wyglądał dzień wczorajszy?
3. Jak w świetle dotychczasowych dziejów przedstawiałyby się widoki na przyszłość?
3 Gdyby przyszłość miała być podobna do przeszłości, czy twoim zdaniem zapowiadałaby się zachęcająco? Czy w minionych stuleciach kolejne pokolenia żyły w coraz lepszym świecie? Bynajmniej. Mimo nadziei żywionych od tysięcy lat i mimo rozwoju gospodarczego, jaki tu i ówdzie się dokonał, karty historii pełne są ucisku, przestępczości, przemocy, wojen i ubóstwa. Świat trapiło jedno nieszczęście za drugim, głównie z winy nieudolnych rządów ludzkich. Biblia trafnie to ujmuje: „Człowiek panuje nad człowiekiem ku jego szkodzie” (Kaznodziei 8:9).
4, 5. (a) Dlaczego na początku XX wieku ludzie ufnie patrzyli w przyszłość? (b) Co się stało z ich nadziejami?
4 W dziejach ludzkości tragiczne wydarzenia ciągle się powtarzają, tyle że na większą skalę i z bardziej niszczycielskimi skutkami. Potwierdziło się to również w XX wieku. Czy ludzie nauczyli się czegoś z błędów przeszłości i czy uniknęli ich powielania? Kiedy na początku bieżącego stulecia stosunkowo długo panował pokój oraz nastąpił rozwój przemysłu, nauki i oświaty, niejeden spodziewał się lepszej przyszłości. Pewien profesor uniwersytecki powiedział, że nikt nie wierzył wtedy w możliwość wybuchu wojny, gdyż „ludzie byli zbyt cywilizowani”. A były premier Wielkiej Brytanii tak wyraził opinię wielu współczesnych mu osób: „Wszystko zmierzało ku lepszemu. W takim świecie się urodziłem”. Ale potem dodał: „Pewnego ranka w 1914 roku nagle i nieoczekiwanie wszystko się skończyło”.
5 W tamtym okresie powszechnie wierzono w lepszą przyszłość, ledwie jednak zaczęło się nowe stulecie, a doszło do największej tragedii, jaką do owego czasu spowodował człowiek: wybuchła I wojna światowa. O jej charakterze świadczy chociażby to, co się zdarzyło w trakcie jednej tylko bitwy w roku 1916, kiedy to nad Sommą we Francji wojska brytyjskie zaatakowały oddziały niemieckie. W ciągu kilku godzin zginęło 20 000 Brytyjczyków i wielu Niemców. Czteroletnia rzeź pochłonęła blisko dziesięć milionów żołnierzy oraz
mnóstwo cywilów. Ogromne straty poniosła Francja, co sprawiło, że na pewien czas liczba jej ludności się zmniejszyła. Gospodarka w wielu krajach załamała się, wskutek czego w latach trzydziestych nastąpił wielki kryzys. Nic więc dziwnego, że zdaniem niektórych w dniu wybuchu tej wojny świat oszalał!
6. Czy po I wojnie światowej życie się polepszyło?
6 Czy właśnie takiej przyszłości spodziewało się ówczesne pokolenie? W żadnym wypadku. Marzenia legły w gruzach i nic nie zmieniło się na lepsze. Zaledwie 21 lat później, w roku 1939, ludzie rozpętali jeszcze gorszy kataklizm — II wojnę światową. Kosztowała ona życie około 50 milionów mężczyzn, kobiet i dzieci. Ciężkie bombardowania obracały całe miasta w perzynę. W jednej z bitew I wojny światowej w ciągu niewielu godzin zginęło kilkanaście tysięcy żołnierzy, a podczas II wojny światowej dwie bomby atomowe w parę sekund uśmierciły ponad 100 000 ludzi. Niejeden uważa, że jeszcze okropniejsza była systematyczna zagłada milionów więźniów w hitlerowskich obozach koncentracyjnych.
7. Jaka sytuacja panuje w obecnym stuleciu?
7 Niektóre źródła szacują, że jeśli się uwzględni konflikty zbrojne między narodami, wojny domowe oraz mordy dokonywane
przez władze na obywatelach własnych krajów, to łączna liczba zabitych w naszym stuleciu wynosi około 200 milionów. W pewnym dziele wspomniano nawet o 360 milionach. Pomyśl, jakie to wszystko straszne: ból, łzy, udręka i zrujnowane życie! Poza tym każdego dnia z przyczyn związanych z ubóstwem umiera przeciętnie 40 000 osób, głównie dzieci. Trzy razy więcej ginie w wyniku aborcji. Ponadto około miliarda ludzi nie może sobie pozwolić na tyle posiłków, by móc normalnie pracować. Cała ta sytuacja wyraźnie dowodzi, że żyjemy w zapowiedzianych w Biblii „dniach ostatnich” tego niegodziwego systemu rzeczy (2 Tymoteusza 3:1-5, 13; Mateusza 24:3-12; Łukasza 21:10, 11; Objawienie 6:3-8).
Ludzie nie mają żadnego rozwiązania
8. Dlaczego człowieczy władcy nie potrafią się uporać z problemami trapiącymi świat?
8 U schyłku XX wieku możemy zestawić doświadczenia wszystkich minionych stuleci. I czego nas uczą dotychczasowe dzieje? Tego, iż człowieczy władcy jeszcze nigdy nie rozwiązali głównych problemów trapiących świat, nie rozwiązują ich w dobie dzisiejszej i nie rozwiążą w przyszłości. Bez względu na to, jak szlachetnymi pobudkami by się kierowali, po prostu nie potrafią zapewnić nam takiej przyszłości, jakiej pragniemy. A przecież niemało rządzących bynajmniej nie ma najlepszych intencji — wielu zabiega o stanowisko i władzę z powodów ambicjonalnych i finansowych, a nie w trosce o dobro drugich.
9. Z jakich powodów można wątpić w to, że rozwiązanie ludzkich problemów wskaże nauka?
9 Czy poszukiwane rozwiązania wskaże nauka? Jej dotychczasowe dzieje podpowiadają, że do tego nie dojdzie. Naukowcy pracujący dla rządów przeznaczyli mnóstwo pieniędzy, czasu i sił na wynalezienie między innymi straszliwej broni chemicznej i biologicznej. Wszystkie państwa — a wśród nich te, które najmniej mogą sobie na to pozwolić — w ciągu roku wydają na zbrojenia ponad 700 miliardów dolarów! „Postęp naukowy” jest też po części odpowiedzialny za pojawienie się związków chemicznych, które przyczyniły się do skażenia powietrza, gleby, wody i żywności.
10. Dlaczego nawet oświata nie zdoła zapewnić lepszej przyszłości?
10 A czy można oczekiwać, że dzisiejsze instytucje oświatowe pomogą zbudować lepszą przyszłość, ucząc przestrzegania wysokich mierników moralnych, okazywania względów drugim oraz przejawiania miłości bliźniego? Niestety, nie. Instytucje te zachęcają raczej do robienia kariery i zdobywania pieniędzy. Podsycają ducha rywalizacji, a nie współpracy. Szkoły nie wpajają zasad moralnych, a w wielu z nich wręcz pochwala się swobodę seksualną, której skutkiem jest dramatyczny wzrost liczby nastolatek zachodzących w ciążę oraz szerzenie się chorób przenoszonych drogą płciową.
11. Dlaczego działalność przedsiębiorstw nie daje gwarancji na lepszą przyszłość?
11 Może więc wielkie przedsiębiorstwa nagle postanowią należycie dbać o naszą planetę i okazywać miłość do bliźnich i odtąd zaczną produkować wyroby przynoszące prawdziwy pożytek, a nie tylko zyski? Wydaje się to mało prawdopodobne. Czy przestaną tworzyć programy telewizyjne przesycone przemocą i niemoralnością, przyczyniające się do deprawowania umysłów ludzi, zwłaszcza młodzieży? Spojrzenie w przeszłość wcale nie jest zachęcające, gdyż telewizja w znacznej mierze przypomina rynsztok pełen niemoralności i przemocy.
12. Co można powiedzieć o trapiących ludzkość chorobach i śmierci?
12 Ponadto nawet najsumienniejsi lekarze nie potrafią położyć kresu chorobom ani śmierci. Na przykład pod koniec I wojny światowej nie zdołali powstrzymać szerzenia się grypy zwanej hiszpanką; na całym
świecie zmarło na nią 20 milionów osób. Dzisiaj obfite żniwo zbierają między innymi choroby serca i rak. Medycyna nie może sobie poradzić z nowożytną plagą, jaką jest AIDS. W pewnym raporcie ONZ z listopada 1997 roku można było przeczytać, iż wirus HIV rozprzestrzenia się dwa razy szybciej, niż wcześniej przypuszczano. Uśmiercił już miliony ludzi. Tylko w roku 1996 zaraziło się nim trzy miliony osób.
Jak Świadkowie Jehowy zapatrują się na przyszłość
13, 14. (a) Jak Świadkowie Jehowy zapatrują się na przyszłość? (b) Dlaczego ludzie nie potrafią zapewnić lepszego jutra?
13 Niemniej Świadkowie Jehowy wierzą, że ludzkość ma przed sobą naprawdę wspaniałe perspektywy! Nadejścia lepszego jutra nie uzależniają jednak od skuteczności ludzkich wysiłków. Polegają na Stwórcy, Jehowie Bogu. On wie, co przyniesie przyszłość — a będzie ona zachwycająca! Bóg wie również, że ludzie nie potrafią jej zapewnić. Ponieważ ich stworzył, zna ich ograniczenia znacznie lepiej niż ktokolwiek inny. W swym Słowie wyraźnie oznajmia, iż nie uzdolnił ich do pomyślnego zawiadywania swymi sprawami bez uwzględniania Jego kierownictwa. Bóg bezsprzecznie to wykazał, tolerując tak długo niezależne od Niego rządy ludzkie. Pewien pisarz zauważył: „Umysł człowieka wypróbował wszelkie możliwe formy władzy — i na nic to się zdało”.
14 W Księdze Jeremiasza 10:23 natchniony prorok oświadczył: „Dobrze wiem, Jehowo, że do ziemskiego człowieka jego droga nie należy. Do męża, który idzie, nie należy nawet kierowanie swym krokiem”. A w Psalmie 146:3 czytamy: „Nie pokładajcie ufności w dostojnikach ani w synu ziemskiego człowieka, do którego nie należy wybawienie”. Z Listu do Rzymian 5:12 wynika, że rodzimy się niedoskonali, toteż Słowo Boże ostrzega, byśmy nie ufali nawet sobie samym. Księga Jeremiasza 17:9 powiada: „Serce jest zdradliwsze niż wszystko inne”. W związku z tym w Księdze Przysłów 28:26 oznajmiono: „Kto ufa swojemu sercu, jest głupi, lecz kto chodzi w mądrości, ten ujdzie cało”.
15. Gdzie można znaleźć mądrość, która zapewni nam właściwe kierownictwo?
15 Skąd czerpać tę mądrość? „Bojaźń przed Jehową jest początkiem mądrości, a poznanie Najświętszego jest zrozumieniem” (Przysłów 9:10). Tylko Jehowa ma mądrość mogącą nas przeprowadzić przez te straszne czasy. Udostępnił nam ją na kartach Pisma Świętego, które natchnął, by służyło nam za przewodnik (Przysłów 2:1-9; 3:1-6; 2 Tymoteusza 3:16, 17).
Przyszłość rządów ludzkich
16. Kto decyduje o przyszłości?
16 Co więc na temat dnia jutrzejszego mówi Słowo Boże? Wyjawia, iż przyszłość w żadnym wypadku nie będzie odzwierciedleniem dawnych człowieczych dokonań. A zatem Patrick Henry się mylił. O przyszłości ziemi i jej mieszkańców nie zadecydują ludzie, lecz Jehowa Bóg. Będzie się tu działa Jego wola, a nie wola jakichś ludzi czy narodów obecnego świata. „Wiele jest planów w sercu męża, lecz ostoi się rada Jehowy” (Przysłów 19:21).
17, 18. Co jest wolą Boga na nasze czasy?
17 Ale co jest wolą Boga na nasze czasy? Postanowił On zgładzić ten system rzeczy, pełen przemocy i niemoralności. Miejsce odwiecznych, niegodziwych rządów ludzkich wkrótce zajmie rząd utworzony przez Boga. Proroctwo z Księgi Daniela 2:44 oznajmia: „Za dni tych królów [istniejących obecnie] Bóg nieba ustanowi [w niebie] królestwo, które nigdy nie zostanie obrócone wniwecz. I to królestwo nie przejdzie na żaden inny lud. Zmiażdży ono wszystkie owe królestwa i położy im kres, lecz samo będzie trwać po czasy niezmierzone”. Królestwo to usunie też coś, z czym ludzie nigdy by sobie nie
poradzili — zgubny wpływ Szatana Diabła. Jego panowanie nad światem bezpowrotnie przeminie (Rzymian 16:20; 2 Koryntian 4:4; 1 Jana 5:19).
18 Zwróćmy uwagę, że ten niebiański rząd zniszczy wszelkie formy panowania człowieka. Zarządzanie ziemią nie pozostanie w rękach ludzi. Nadzór nad wszystkimi sprawami ziemskimi będą dla dobra ludzkości sprawować przebywające w niebie osoby, które wchodzą w skład Królestwa Bożego (Objawienie 5:10; 20:4-6). Wierni mieszkańcy naszego globu chętnie się zastosują do rozporządzeń tej władzy. To o ten rząd uczył nas się modlić Jezus, gdy powiedział: „Niech przyjdzie twoje królestwo. Niech się dzieje twoja wola, jak w niebie, tak i na ziemi” (Mateusza 6:10).
19, 20. (a) Jak Biblia opisuje zamierzenie co do Królestwa? (b) Co przyniesie ludzkości panowanie tego rządu?
19 Świadkowie Jehowy pokładają wiarę właśnie w Królestwie Bożym. To ono stanowi „nowe niebiosa”, o których apostoł Piotr napisał: „Są jednak nowe niebiosa i nowa ziemia, których oczekujemy zgodnie z jego obietnicą, i w nich ma mieszkać prawość” (2 Piotra 3:13). „Nowa ziemia” to nowe społeczeństwo ludzkie, podległe władzy „nowych niebios”, czyli Królestwa Bożego. Bóg ukazał to w wizji apostołowi Janowi, który zanotował: „Ujrzałem nowe niebo i nową ziemię; bo poprzednie niebo i poprzednia ziemia przeminęły (...) I [Bóg] otrze z ich oczu wszelką łzę, i śmierci już nie będzie ani żałości, ani krzyku, ani bólu już nie będzie. To, co poprzednie, przeminęło” (Objawienie 21:1, 4).
20 Zauważmy, że nową ziemię będzie cechować prawość. Wszelkie nieprawe żywioły zostaną usunięte w wojnie Bożej — Armagedonie (Objawienie 16:14, 16). Proroctwo z Księgi Przysłów 2:21, 22 tak to ujmuje: „Prostolinijni bowiem będą przebywać na ziemi i nienaganni będą na niej pozostawieni. Niegodziwi zaś zostaną z ziemi wytraceni”. A Psalm 37:9 zawiera następującą obietnicę: „Złoczyńcy bowiem zostaną wytraceni, lecz pokładający nadzieję w Jehowie — ci posiądą ziemię”. Czyż nie chciałbyś żyć w tym nowym świecie?
Pokładaj wiarę w obietnicach Jehowy
21. Dlaczego możemy pokładać wiarę w obietnicach Jehowy?
21 Czy możemy zaufać obietnicom Jehowy? Posłuchajmy, co On oświadczył za pośrednictwem swego proroka Izajasza: „Przypomnijcie sobie rzeczy pierwsze, dawne, że ja jestem Boski i nie ma innego Boga ani nikogo podobnego do mnie; Tym, który od początku oznajmia zakończenie i od dawna — to, czego jeszcze nie uczyniono; Tym, który mówi: ‚Mój zamiar się ostoi i uczynię wszystko, w czym mam upodobanie’”. Druga część wersetu 11 brzmi: „Ja to powiedziałem, ja też to urzeczywistnię. Ja nadałem temu kształt, ja też to uczynię” (Izajasza 46:9-11). Doprawdy, możemy wierzyć Jehowie i Jego obietnicom, które są tak wiarogodne, jak gdyby już się spełniły. Biblia wyraża to następująco: „Wiara to nacechowane pewnością oczekiwanie rzeczy spodziewanych, oczywisty przejaw rzeczy realnych, choć nie widzianych” (Hebrajczyków 11:1).
22. Dlaczego możemy ufać, iż Jehowa spełni swe obietnice?
22 Pokorni ludzie okazują taką wiarę, gdyż wiedzą, że Bóg dotrzyma słowa. Na przykład w Psalmie 37:29 czytamy: „Prawi posiądą ziemię i będą na niej przebywać na zawsze”. Czy możemy w to wierzyć? Tak, gdyż w Liście do Hebrajczyków 6:18 oświadczono: „Jest niemożliwe, żeby Bóg skłamał”. Czyż Bóg nie jest Właścicielem ziemi, by mógł ją dać pokornym? W Księdze Objawienia 4:11 czytamy: „Tyś stworzył wszystko i z twojej woli wszystko zaistniało i zostało stworzone”. A Psalm 24:1 informuje: „Do Jehowy należy ziemia i to, co ją napełnia”. Jako Stwórca ziemi, Jehowa jest jej Właścicielem i powierzy ją tym, którzy pokładają w Nim wiarę. Abyśmy mogli być o tym przekonani, w następnym artykule wykazano, jak Jehowa spełniał obietnice dane swemu ludowi w starożytności oraz w naszych czasach i dlaczego możemy bezgranicznie ufać, że tak samo postąpi w przyszłości.
Pytania do powtórki
◻ Co w ciągu dziejów stało się z nadziejami ludzi?
◻ Dlaczego nie można oczekiwać, iż ludzie zapewnią lepszą przyszłość?
◻ Jaka jest wola Boża co do przyszłości?
◻ Dlaczego jesteśmy pewni, że Bóg spełni swe obietnice?
[Ilustracja na stronie 10]
Biblia trafnie zauważa: ‛Do ziemskiego człowieka nie należy kierowanie swym krokiem’ (Jeremiasza 10:23)
[Prawa własności]
Wybuch bomby: U.S. National Archives; wygłodniałe dzieci: WHO/OXFAM; uchodźcy: UN PHOTO 186763/J. Isaac; Mussolini i Hitler: U.S. National Archives",,https://wol.jw.org/wol/finder?wtlocale=P&docid=1998282&q=jehowy%2Bwirus&p=doc&srcid=sch&srctype=jwo
Od naszych Czytelników," Od naszych Czytelników
Pląsawica Huntingtona Muszę wyrazić szczere podziękowania za artykuł „Pląsawica Huntingtona — tragedia ukryta w genach” [22 marca 2000]. Przez 20 lat opiekowałam się mężem cierpiącym na tę chorobę. Artykuł napisany z takim wyczuciem i zrozumieniem ucieszy wielu czytelników.
N.G., Nowa Zelandia
Dziękuję za ten artykuł. Był przystępniejszy niż wyjaśnienia naszego lekarza. Jakieś trzy lata temu chorobę Huntingtona [HD] rozpoznano u mojej mamy. Z ogromnym bólem patrzę, ile wysiłku kosztuje ją rozmawianie, jedzenie czy chodzenie. Nie wspomnieliście jednak, że najwyraźniej pamięć długotrwała nie zanika tak szybko jak krótkotrwała. Chorego z zaawansowaną postacią HD można więc wspierać i pocieszać, rozmawiając z nim o dawnych znajomych lub przeglądając stare zdjęcia.
J.M., USA
Przed czterema laty u mojego męża stwierdzono pląsawicę Huntingtona. Około półtora roku temu napisałam do wydawców Przebudźcie się! list z prośbą o opublikowanie jakiegoś przydatnego materiału na temat owej choroby. Kiedy zobaczyłam ten artykuł, z oczu popłynęły mi łzy ulgi i wdzięczności.
D.B., USA
Przenoszenie wirusa zapalenia wątroby Zdaje się, że do ciekawostki „Wirus najczęściej przenoszony przez krew”, opublikowanej w numerze z 22 kwietnia 2000 roku w rubryce „Obserwujemy świat”, wkradł się błąd. Napisaliście, że wirus zapalenia wątroby typu C [HCV] przenosi się na ogół w wyniku kontaktów płciowych lub przez zarażoną krew. W rzeczywistości do przeniesienia drogą płciową dochodzi sporadycznie i tylko w określonych sytuacjach, na przykład podczas menstruacji.
C.A., Francja
Ta wzmianka istotnie mogła wprowadzić w błąd, gdyż kontakty seksualne rzeczywiście nie odgrywają w rozprzestrzenianiu zapalenia wątroby typu C tak dużej roli, jak dożylne wstrzykiwanie narkotyków. Biuletyn „Harvard Health Letter” z lutego 1996 roku donosi, że u współmałżonków osób zakażonych wirusem HCV ryzyko infekcji jest niewielkie lub wręcz zerowe. Mimo to w czasopiśmie „The New England Journal of Medicine” z 19 sierpnia 1999 roku wzięto pod uwagę coraz częstsze przypadki zakażenia wirusem HCV w USA w latach 1988-1994 i napisano: „Zażywanie narkotyków i wysoce ryzykowne zachowania seksualne to najistotniejsze czynniki, które niezależnie wiązały się z zakażeniem HCV”. Dodano też: „Chociaż HCV rzadko przenosi się przez stosunki płciowe, (...) osoby mające wielu partnerów seksualnych są narażone na liczne kontakty z zakażonymi, a to ze względu na dużą liczbę chronicznie chorych w społeczeństwie”. (Wyd.)
Przekłuwanie ciała Dziękuję za artykuł „Młodzi ludzie pytają: Co sądzić o przekłuwaniu ciała?” [22 marca 2000]. Mam 16 lat i od jakiegoś czasu zastanawiałam się nad piercingiem. Chociaż pytałam kilka osób o zdanie na ten temat, wciąż nie byłam pewna, co myśleć. Ale dzięki Waszemu przystępnemu i pouczającemu artykułowi zrozumiałam, że pomimo swej ogromnej popularności piercing z pewnością nie jest czymś dla mnie.
E.C., Anglia
Jako były wokalista zespołu punkrockowego uważam, że Wasz artykuł o przekłuwaniu ciała jest bardzo aktualny. Cóż za ironia — ludzie chcą podkreślić swój indywidualizm, ulegając najnowszym trendom!
F.S., USA
Moralność Wczoraj przeczytałem serię artykułów „Co się stało z zasadami moralnymi?” [8 kwietnia 2000]. Jakaż ogromna doza realizmu! Artykuły te wykazały, jak odrażający jest grzech. Szczerze mówiąc, zanim zostałem Świadkiem Jehowy, prowadziłem nadzwyczaj niemoralny tryb życia. Nawet obecnie muszę się zmagać z silnymi pragnieniami ciała. Jednakże dzięki miłości i trosce Jehowy, pomocy serdecznych starszych, wsparciu chrześcijańskich braci i sióstr oraz takim artykułom wychodzę z tej walki zwycięsko.
J.C.P., USA",,https://www.jw.org/open?docid=102000929&prefer=lang&wtlocale=P
AIDS w Afryce — jaką winę ponosi chrześcijaństwo?,"AIDS w Afryce — jaką winę ponosi chrześcijaństwo?
Od naszego korespondenta w Afryce
W artykule tym określenie „chrześcijaństwo” odnosi się do chrystianizmu nominalnego, w odróżnieniu od chrystianizmu opartego na Biblii.
Chrześcijaństwo
„Obszary ziemi, na których większość mieszkańców wyznaje wiarę chrześcijańską” (Webster’s New World Dictionary).
AIDS
„Nabyty zespół zaniku odporności, będący wynikiem infekcji komórek układu odpornościowego retrowirusem” (Webster’s Ninth New Collegiate Dictionary).
NA CAŁYM świecie AIDS przybiera rozmiary pandemii. Według danych szacunkowych już 17 milionów osób zaraziło się wirusem HIV, wywołującym tę chorobę. Rozprzestrzenia się on w niebywałym tempie.
Wprawdzie dużo uwagi poświęca się medycznym, politycznym i emocjonalnym aspektom tej epidemii, niewiele się jednak mówi o uwarunkowaniach religijnych. Dla niejednego łączenie religii z szerzeniem się AIDS może zakrawać na przesadę. Niemniej po rozważeniu tego, co się dzieje na kontynencie afrykańskim, myśl taka przestaje się wydawać absurdalna.
AIDS szczególnie boleśnie dotknął Afrykę.a Niektórzy utrzymują, iż mieszka tam 67 procent wszystkich zarażonych. W Czadzie liczba zgłoszonych przypadków AIDS wzrosła w ostatnich pięciu latach stokrotnie. Ocenia się jednak, że rejestrowana jest tylko jedna trzecia zachorowań. Jak wynika z raportu Banku Światowego, AIDS to obecnie najczęstsza przyczyna śmierci dorosłych mieszkańców wielu afrykańskich skupisk miejskich.
Czy religia odegrała jakąś rolę?
Za tragedię tę z pewnością nie odpowiada chrystianizm — religia, którą krzewił Jezus. Jak jednak zaznaczono poniżej, określenie „chrześcijaństwo” dotyczy krajów zamieszkanych przez ludzi podających się za chrześcijan. I chrześcijaństwo bez wątpienia odegrało w całej sprawie pewną rolę. Oczywiście kościoły nie stworzyły wirusa AIDS
ani nie są bezpośrednio odpowiedzialne za jego rozprzestrzenianie. Niemniej choroba ta szerzy się w Afryce głównie wskutek przypadkowych stosunków heteroseksualnych.b Dlatego można ją nazwać problemem moralnym, a to nasuwa trudne pytania natury religijnej. „Chrześcijaństwo” dotarło przecież do Afryki wprost z Zachodu. Zwierzchnicy kościelni postawili sobie za cel nawrócić Afrykanów na własną religię, twierdząc, że oparty na niej tryb życia góruje nad tradycyjnym modelem afrykańskim. Czy chrześcijaństwo naprawdę korzystnie wpłynęło na moralność nowych wiernych? Epidemia AIDS wyraźnie dowodzi czegoś wręcz przeciwnego.
Weźmy za przykład Czad. W trzech spośród czterech głównych miast tego państwa mieszka wielu „chrześcijan”. W czwartym większość stanowią muzułmanie. Jednakże wirus sroży się właśnie w trzech „chrześcijańskich” miastach! To samo powtarza się na całym kontynencie. W nominalnie chrześcijańskiej Afryce Środkowej i Południowej odsetek zakażeń jest znacznie wyższy niż w północnej części kontynentu, gdzie mieszkają przeważnie muzułmanie.
Jak „schrystianizowano” Afrykę
Dlaczego AIDS tak gwałtownie szerzy się wśród osób pragnących uchodzić za naśladowców Chrystusa? Chociaż mnóstwo mieszkańców Afryki uważa się za chrześcijan, stosunkowo niewielu naprawdę przestrzega chrześcijańskich mierników moralnych wyłuszczonych w Biblii. Najwyraźniej ma to bezpośredni związek ze sposobem, w jaki misjonarze chrześcijaństwa „nawracali” Afrykanów.
W XVIII i XIX wieku zaczęto kwestionować tradycyjne wierzenia chrześcijaństwa. Do głosu doszła krytyka wyższa, w wyniku której Biblia stała się dla wielu zwykłym dziełem literatury starożytnej. Również teoria ewolucji spotkała się z akceptacją, i to nawet wśród duchownych. Ziarno wątpliwości zostało zasiane. Podważono zaufanie do Pisma Świętego. Nic więc dziwnego, że w takiej
atmosferze zabiegi chrześcijaństwa o „nawrócenie” Afrykanów skoncentrowały się głównie na sprawach świeckich. Misjonarze głosili „ewangelię społeczną” i kładli znacznie większy nacisk na spełnianie humanitarnych uczynków niż na pomaganie nowo nawróconym w dostosowaniu się do biblijnych mierników moralnych. W gruncie rzeczy — być może nieświadomie — przyczynili się do podkopania obowiązujących zasad moralności.
Na przykład w wielu plemionach afrykańskich zwyczajowo przyjęta była poligamia. Ponieważ jednak surowe prawa zakazywały cudzołóstwa, rozwiązłość należała do rzadkości. Jak powiedział naszemu korespondentowi Joseph Darnas, powszechnie znany w Czadzie emerytowany nauczyciel, przed przybyciem misjonarzy „uważano, że cudzołóstwo ściąga nieszczęście”. Toteż „za narażenie całej społeczności na niebezpieczeństwo winnych dotkliwie karano — często śmiercią”. Przesądy? Niewątpliwie, ale takie wierzenia skutecznie zapobiegały rozwiązłości.
Później przybyli misjonarze chrześcijaństwa. W kazaniach potępiali poligamię, ale niewiele robili, by zaszczepiać biblijne normy moralne. Chociaż Pismo Święte mówi, że zatwardziałych rozpustników i cudzołożników należy wykluczyć ze zboru chrześcijańskiego, kościoły chrześcijaństwa nieczęsto wszczynają wobec grzeszników kroki dyscyplinarne (1 Koryntian 5:11-13). Nawet dzisiaj wielu sławnych polityków afrykańskich znanych z niemoralnego trybu życia dalej cieszy się poważaniem w swym kościele. Wśród nominalnych chrześcijan w Afryce wierność małżeńska jest rzadkim zjawiskiem.
W dodatku zły przykład dają sami duchowni. W kulturze afrykańskiej ceni się rodzinę, toteż tradycyjnie każdy ma współmałżonka i dużo dzieci. Być może właśnie dlatego zdumiewająco wielu księży katolickich nie widzi nic złego w deptaniu ślubów czystości i łamaniu celibatu. Dziennik The New York Times z 3 maja 1980 roku donosił: „W niejednym zakątku buszu (...) księża i biskupi uprawiają poligamię”.
Oczywiście te związki nie są zalegalizowane, a „żony” to w gruncie rzeczy konkubiny. Takiego niemoralnego prowadzenia się nie można jednak bagatelizować. Na łamach wspomnianego dziennika „wybitny duchowny katolicki” przyznaje, że „ksiądz w Afryce uosabia władzę, jest nie tyle sługą Jezusa Chrystusa, ile wpływową figurą”.
Te „wpływowe figury” zdają się mówić: „Postępujcie tak, jak mówimy, a nie tak, jak robimy”.
Zalew zachodniej rozrywki
Nie można tu pominąć roli niemoralnej rozrywki, zalewającej w ostatnich latach Afrykę. W Czadzie dostarczają jej nie nadzorowane kluby wideo, które jak grzyby po deszczu powstają wszędzie: w prywatnych mieszkaniach, garażach, a najczęściej — na podwórkach po zapadnięciu zmroku. Wstęp jest tani, kosztuje zaledwie 25 franków (12 groszy, a na projekcjach bywają nawet małe dzieci). Skąd pochodzą filmy? Głównie z USA — kraju, którego większość mieszkańców podaje się za chrześcijan!
Ale czy ten zalew zachodniej rozrywki naprawdę oddziałuje na widzów? Pewien misjonarz Świadków Jehowy, który od 14 lat usługuje w Afryce Środkowej, opowiada: „Kontakt tutejszych mieszkańców z Zachodem ogranicza się najczęściej do filmów wideo. Miejscowa ludność chce się upodobnić do ludzi Zachodu oglądanych na ekranie. Nie zetknąłem się z wynikami badań, które by to potwierdzały, ale tutaj prawie każdy wie, że taka rozrywka zachęca do niemoralności”.
Cóż za ironia — służba zdrowia za wszelką cenę usiłuje przeciwdziałać rozprzestrzenianiu się śmiertelnych chorób przenoszonych drogą płciową, a tymczasem rzekomo chrześcijańskie narody propagują niemoralny, wysoce ryzykowny styl życia! Kościoły nie zrobiły prawie nic, by powstrzymać tę falę — ani we własnych krajach, ani za granicą — natomiast rządy niektórych państw afrykańskich, na przykład Czadu i Kamerunu, próbują zakazać importu pornografii lub przynajmniej ograniczyć jej napływ. Niestety, często bez rezultatu.
Wszystko to przyczynia się do powszechnego upadku moralności wśród „chrześcijan” w Afryce. Opisaną sytuację dodatkowo pogarszają złe warunki ekonomiczne. Ponieważ trudno o pracę, mężczyźni poszukujący zatrudnienia są nieraz zmuszeni opuszczać swe rodziny na całe miesiące. Stanowią wówczas łatwą klientelę prostytutek, które zresztą same bywają często ofiarami ubóstwa. Należy też wspomnieć o rodzicach żądających gigantycznych opłat za narzeczoną. Wielu mężczyzn nie może się ożenić, bo nie są w stanie zebrać wystarczającej sumy. Niektórzy poprzestają więc na przypadkowych związkach z różnymi partnerkami. Takie stosunki obyczajowe i ekonomiczne stwarzają doskonałe warunki do gwałtownego szerzenia się AIDS.
Wyjście z sytuacji
Rzecz jasna chrześcijaństwo nie ponosi wyłącznej winy za epidemię AIDS w Afryce, niemniej jest za nią w znacznym stopniu odpowiedzialne. Ta gorzka prawda stanowi wyraźną wskazówkę dla tych, którzy chcą się zaliczać do grona osób nazwanych przez Jezusa „prawdziwymi czcicielami” (Jana 4:23).
Kimkolwiek są winowajcy, odpowiedzi wymaga pytanie: Jak powstrzymać szerzenie się tej plagi? Rządy niektórych krajów afrykańskich prowadzą kampanię zapobiegania AIDS, zalecając stosowanie prezerwatyw. Jednakże dr Samuel Brew-Graves, przedstawiciel Światowej Organizacji Zdrowia w Nigerii, otwarcie powiedział: „Każdy z osobna powinien prowadzić zdrowy tryb życia, (...) a wszyscy w rodzinie muszą (...) wystrzegać się rozwiązłości”.
Na długo przed tym, jak słowo AIDS weszło w powszechne użycie, Biblia potępiała rozwiązłość, a zalecała czystość, panowanie nad sobą i wierność małżeńską (Przypowieści 5:18-20; 1 Koryntian 6:18). Stosowanie się do tych zasad w znacznej mierze chroni przed AIDS i innymi chorobami przenoszonymi drogą płciową, czego niezbicie dowodzi przykład setek tysięcy Świadków Jehowy w Afryce. Zdecydowanie obstają oni przy miernikach biblijnych, przez co stawiają chrześcijaństwo pod pręgierzem. Poza tym ci prawdziwi chrześcijanie spodziewają się nadejścia nowego świata, w którym „ma mieszkać prawość” (2 Piotra 3:13). Ludzie wierzący są przekonani, że właśnie wtedy zostanie raz na zawsze rozwiązany problem AIDS.
[Przypisy]
a Więcej informacji na ten temat zawiera seria artykułów „AIDS w Afryce — jak się to skończy?” w angielskim wydaniu Przebudźcie się! z 8 sierpnia 1992 roku.
b AIDS przenosi się również wskutek transfuzji i przez wstrzykiwanie narkotyków używanymi igłami. Zdarza się, że niewinnych chrześcijan zarażają wirusem współmałżonkowie, którzy prowadzą się niemoralnie lub biorą narkotyki.
[Napis na stronie 20]
„W niejednym zakątku buszu (...) księża i biskupi uprawiają poligamię” (The New York Times)
[Ilustracja na stronie 20]
Zły przykład duchownych chrześcijaństwa przyczynia się do powszechnej rozwiązłości w Afryce
[Ilustracja na stronie 21]
Młodzi są narażeni na wpływ niemoralnej rozrywki pochodzącej z krajów „chrześcijańskich”",,https://wol.jw.org/wol/finder?wtlocale=P&docid=101996285&q=jehowy%2Bwirus&p=doc&srcid=sch&srctype=jwo
Obserwujemy świat,"Obserwujemy świat
Indyjska odmiana wirusa HIV
Uczeni z Państwowego Instytutu Badań nad AIDS w Punie w Indiach, współpracując z zespołem badaczy dr Maxa Essexa z Harwardzkiego Instytutu AIDS, wyizolowali odmianę wirusa HIV najczęściej występującą w tym kraju. Jest to wirus HIV-1C, który prawdopodobnie szerzy się pięć do dziesięciu razy szybciej niż HIV-1B, odmiana rozpowszechniona w Europie i Ameryce. Gazeta Indian Express podała, że zdaniem dra Essexa wirus HIV może znacznie gwałtowniej się rozprzestrzeniać w Indiach niż w pozostałych rejonach świata. Inny naukowiec, dr V. Ramalingaswami, zauważył, iż HIV-1C jest oporny na działanie każdej spośród nielicznych szczepionek rokujących nadzieję na zwalczenie AIDS.
Pomoc dla ofiar suszy w Zimbabwe
W ostatnich latach Świadkowie Jehowy często niosą pomoc na terenach dotkniętych klęskami. Taka chrześcijańska postawa ma szczególne znaczenie w krajach rozwijających się, między innymi w Zimbabwe, gdzie znaczne obszary ucierpiały na skutek suszy. Powodując się miłością, Świadkowie zgromadzili sporo żywności i ubrań i przekazali do Biura Oddziału Towarzystwa Strażnica w Zimbabwe, gdzie dary sprawnie rozdzielono pomiędzy współwyznawców i ich przyjaciół mieszkających w odległych zakątkach kraju. Oprócz tych rzeczy Świadkowie z Zimbabwe ofiarowali równowartość 7500 dolarów amerykańskich, a Towarzystwo Strażnica przeznaczyło na akcję pomocy 20 500 dolarów. Zarówno Towarzystwo, jak i Świadkowie dotknięci klęską wyrazili głęboką wdzięczność za miłość i szczodrość okazaną przez chrześcijańskich współbraci.
Wspólne korzenie?
Paryska gazeta International Herald Tribune podała, że we wpływowym czasopiśmie jezuickim La Civiltà Cattolica pojawił się artykuł, w którym zapewniono, iż „Bóg może przemawiać przez tak różne księgi, jak muzułmański Koran, hinduskie Wedy i Bhagawadgita oraz święte teksty chińskich taoistów i japońskich sintoistów”. Wyrażono też myśl, jakoby te i inne pisma religijne „były nie tyle dziełami literackimi, czy filozoficznymi, ile raczej ‚objawieniem’ — wypowiedziami Boga przekazywanymi przez ludzi”. Ponieważ artykuły do tego czasopisma katolickiego są nieformalnie sprawdzane przez cenzorów watykańskich, pojawiło się pytanie, czy opinia ta odzwierciedla pogląd papieża. Jak donosi paryska gazeta, w książce Przekroczyć próg nadziei Jan Paweł II podkreślił, iż Kościół katolicki upatruje w innych religiach elementów mających niejako wspólne korzenie z jego naukami.
Wygaszenie stuletniego pożaru
Aż do niedawna płonęło w Chinach nieeksploatowane złoże węgla, które zapaliło się przeszło 100 lat temu. Ogień objął obszar około sześciu kilometrów kwadratowych i co roku pochłaniał 300 000 ton węgla. Podejmowane od wielu lat próby ugaszenia tego ogromnego pożaru spełzały na niczym. Jednakże strażacy podobno wreszcie go zdławili. Za pomocą materiałów wybuchowych przebili otwory, przez które zasypali płomienie piaskiem i kamieniami oraz zalali wodą.
Nadciśnienie a zaniki pamięci
„Nowe badania wykazują, że istnieje duże prawdopodobieństwo, iż mężczyźni w wieku średnim, którzy cierpią na nadciśnienie, będą mieli kłopoty z pamięcią, zdolnością postrzegania i koncentracją, kiedy zbliżą się do osiemdziesiątki” — donosi czasopismo Psychology Today. Naukowcy zauważyli, że podwyższenie ciśnienia skurczowego o kolejne dziesięć jednostek zwiększa ryzyko osłabienia sprawności mózgu o 9 procent. „Wiadomo, iż nadciśnienie jest przyczyną wylewów i chorób serca” — powiedziała dr Lenore Launer, nadzorująca te badania. Dodała też: „Mamy więc kolejny powód do walki z nadciśnieniem”.
Brak wymiany myśli
Według gazety The Courier-Mail, wydawanej w Brisbane w Australii, przeprowadzona niedawno ankieta wykazała, iż nastoletni uczniowie szkół średnich bardzo rzadko, o ile w ogóle, rzeczowo rozmawiają z ojcami. Większość nastolatków spędza z nimi mniej niż 15 minut dziennie, natomiast z matkami rozmawia około godziny. Rodzice tylko sporadycznie poruszają z dziećmi zagadnienia
natury moralnej czy też sprawdzają oglądane przez nie programy telewizyjne i nagrania wideo. Ojcowie zazwyczaj rozmawiają z synami o takich błahostkach, jak samochody albo sport. Rozmowy z matkami dotyczą najczęściej przyjaciół, szkoły, życia towarzyskiego, rzadko zaś spraw bardziej poważnych. Natomiast kontakty ojców z córkami ograniczają się do wspólnych żartów lub opowiadania dowcipów.
Drugi co do wielkości „przemysł” na świecie
Jak informuje czasopismo Światowej Organizacji Zdrowia World Health, nielegalny handel narkotykami, w którym roczne obroty przekraczają 400 miliardów dolarów, stanowi kwitnący interes. Jest najszybciej rozwijającym się „przemysłem” świata. Pod względem wielkości zajmuje drugie miejsce za handlem bronią, wyprzedza zaś przemysł naftowy. W ciągu ostatnich 30 lat dostępność nielegalnych narkotyków zwiększyła się sześciokrotnie. Równie szybko rośnie nadużywanie środków legalnie dostępnych, takich jak rozpuszczalniki, lekarstwa na receptę i alkohol.
Rabowanie oceanów
„Firmy farmaceutyczne rozpoczęły szaleńczy wyścig mający na celu wynalezienie nowych, przypuszczalnie zyskownych leków. Skłania to zatrudnionych przez nie specjalistów, którzy poszukują potrzebnych surowców, do niefrasobliwego odławiania z oceanów zbyt dużych ilości organizmów żywych” — donosi magazyn New Scientist. Zdaniem Mary Garson z uniwersytetu w Queensland w Australii, która zajmuje się biochemią organizmów morskich, 98 procent pobranego materiału wyrzuca się bez dokładniejszego przebadania. Na przykład z 450 kilogramów jelitodyszców i 2400 kilogramów gąbek pozyskano jedynie po miligramie pewnej substancji przeciwrakowej, z 1600 kilogramów zająców morskich — 10 miligramów peptydu używanego w leczeniu czerniaka, natomiast z 845 kilogramów wątroby mureny wyizolowano dla celów badawczych zaledwie 0,35 miligrama pewnej neurotoksyny. „Nawet jeśli jakiś organizm okazuje się przydatny, nie można tak po prostu go zabierać z oceanu w ogromnych ilościach, dopóki nie ma pewności, że to nie doprowadzi do jego wyginięcia” — powiedziała pani Garson.
Przypadkowe odkrycie planety
Niedawno George Sallit, astronom amator z angielskiej wioski Bradfield, korzystając z teleskopu ustawionego w ogrodowej altanie, odkrył małą planetę. „To był czysty przypadek” — powiedział. „Zrobiłem zdjęcie, a kiedy dokładnie się przyjrzałem, zauważyłem obraz powoli przemieszczającej się planety”. Nowa planeta otrzymała nazwę Sallit One. Ma zaledwie jakieś 30 kilometrów średnicy i znajduje się około 600 milionów kilometrów od Ziemi. Jej orbita przebiega między Marsem a Jowiszem. Londyński The Times donosi, że użyto 300 milimetrowego teleskopu za 7000 dolarów, sterowanego programem komputerowym opracowanym dla teleskopu Hubble’a. W Układzie Słonecznym mogą istnieć tysiące takich małych planet czyli planetoid.
Rozczarowanie do religii i polityki
Gazeta The Australian podała, że „przeciętny dorastający Australijczyk” nie interesuje się ani polityką, ani religią. Wniosek taki wypływa z ankiety opracowanej przez dr Jennifer Bowes z uniwersytetu w Sydney i przeprowadzonej wśród uczniów w wieku od 13 do 16 lat. Młodzi wymienili ich zdaniem najistotniejsze sprawy w następującej kolejności: „zawiązanie bliskich przyjaźni, zdobycie wykształcenia i stałego zatrudnienia, rozwijanie swych umiejętności, dbanie o więzi rodzinne, zachowanie ziemi dla przyszłych pokoleń, ochrona zwierząt, posiadanie ładnego domu, odbywanie podróży zagranicznych, dobre zarobki, walka z zanieczyszczaniem środowiska, założenie własnej rodziny, pomaganie pokrzywdzonym przez los, wspieranie swego kraju, robienie czegoś pożytecznego dla społeczeństwa, zdobycie wpływowej pozycji”. Na samym końcu tej listy, zawierającej 18 punktów, wymieniono „stosowanie się do zasad religii” oraz „angażowanie się w politykę”.
Coraz więcej skandalicznie zachowujących się kobiet
• Jak podaje czasopismo Sunday Mail ukazujące się w Brisbane, młode Australijki coraz częściej używają wulgarnego słownictwa. Profesor Max Brandle kierujący Australijskim Instytutem Języków Współczesnych zauważa: „Okazuje się, że w porównaniu z mężczyznami kobiety piją i palą obecnie więcej niż kiedyś. Częściej też przeklinają. Jednym ze skutków tego zjawiska jest niestety zanikanie tradycyjnych form
w stosunkach między kobietami a mężczyznami. Kiedy on i ona są wulgarni, błyskawicznie ulatnia się dawna atmosfera romantyczności. Język romansów, którym posługiwały się wcześniejsze pokolenia, nie ma w dzisiejszym społeczeństwie racji bytu. Za to niezwykłą popularność zyskało wśród współczesnej młodzieży słownictwo rynsztokowe”.
• W roku 1995 podwoił się wskaźnik przestępczości wśród Brazylijek. Zdaniem funkcjonariusza policji Francisca Basile’a coraz więcej kobiet bierze udział w napadach i rabunkach, a nawet para się handlem narkotykami — informuje gazeta O Estado de S. Paulo. Wiele zaczyna przestępczą karierę od przyjęć, na których pali się crack, rozdawany przez handlarzy. Kobiety nie tylko uzależniają się od narkotyków, ale też często zaczynają się trudnić ich sprzedażą. Według wspomnianej gazety komendant policji Antônio Vilela powiedział: „To zdumiewające, jak bardzo wzrosła liczba kobiet sprzedających narkotyki (...), przy czym wiek nie ma tu specjalnego znaczenia”. Wiele z nich ma zaledwie dwadzieścia parę lat, ale niektóre są już po pięćdziesiątce.
Poszukiwania Sodomy i Gomory
Szwedzcy archeolodzy twierdzą, że odnaleźli starożytne miasta Sodomę i Gomorę. Naukowcy ci, współpracujący z Urzędem do Spraw Zabytków w Ammanie, dokonali tego odkrycia w El Lisan w Jordanii, na wschód od Morza Martwego. Według szwedzkiej gazety Östgöta-Correspondenten znalezienie pozostałości budynków zniszczonych jakieś 1900 lat przed Chrystusem jest czymś zdumiewającym. Archeolodzy są przekonani, że trafili na Sodomę i Gomorę. Z analizy glinianych naczyń, murów, grobów i krzemiennych narzędzi wynika, iż owe miasta uległy zniszczeniu w wyniku klęski żywiołowej. Biblia zaś wskazuje, że to Bóg doprowadził do ich unicestwienia z powodu panoszącej się tam skandalicznej niemoralności.
Szkodliwość głośnej muzyki
Koncerty rockowe mogą przyprawić o trwałą utratę słuchu, informuje czasopismo New Scientist. Christian Meyer-Bisch, francuski specjalista zajmujący się tym zagadnieniem przebadał 1364 osoby w wieku od 14 do 40 lat i odkrył, iż znaczny odsetek stałych bywalców koncertów cierpi na zaburzenia słuchu. Ze względu na popularność koncertów rockowych Meyer-Bisch ostrzega, że ich szkodliwość „nie jest już tylko problemem poszczególnych osób, lecz stanowi zagrożenie dla zdrowia publicznego”.
Gruźlica — „światowe zagrożenie”
Jak donosi Światowa Organizacja Zdrowia (WHO), gruźlica uśmierca co roku więcej dorosłych niż AIDS, malaria i choroby tropikalne razem wzięte. Każdej sekundy ktoś gdzieś na nią zapada. Prątki gruźlicy mogą być przenoszone podczas kaszlu lub kichania. WHO ocenia, że w ciągu nadchodzących dziesięciu lat zarazi się nią 300 milionów ludzi, z czego 30 milionów umrze. Co gorsza, pojawiły się odmiany zarazków gruźlicy oporne na działanie leków, wskutek czego może się ona stać nieuleczalna. Według WHO „tylko jakieś 5 do 10 procent zainfekowanych osób choruje lub zaraża innych, ponieważ układ odpornościowy chroni przed atakiem prątków gruźlicy”. Mimo to owa pandemia jest tak poważna, że WHO — po raz pierwszy w swej historii — ogłosiła w związku z nią stan „światowego zagrożenia”.
Niespodzianka dla hodowców ryżu
Przez całe lata azjatyccy hodowcy ryżu stosowali na początku okresu wegetacji intensywne opryski plantacji, by zwalczyć larwy pewnego motyla z rodziny zwójkowatych, które dziesiątkowały liście sadzonek ryżu. Jednakże najnowsze badania wskazują, że nawet jeśli rośliny utracą połowę liści, wcale nie wpływa to na spadek plonów. W Wietnamie pewni plantatorzy zgodzili się zrezygnować z wczesnych oprysków — na które przeznacza się od 30 do 50 procent wszystkich pestycydów używanych przez rolników w Azji — i przekonali się, że zbiory wcale na tym nie ucierpiały.
Dlaczego zdarzają się wypadki?
Według badań opublikowanych przez brazylijskie ministerstwo transportu przyczyną około 90 procent wypadków drogowych są błędy i niefrasobliwość kierowców. Raport wskazuje, iż podczas dobrej pogody lub na prostych odcinkach autostrad kierowcy często stają się zbyt pewni siebie. Ujawnia też, że w Brazylii w wypadkach drogowych spowodowanych złym stanem dróg lub niesprawnością samochodów corocznie ginie 25 000 osób, a 350 000 odnosi rany.",,https://wol.jw.org/wol/finder?wtlocale=P&docid=101996611&q=jehowy%2Bwirus&p=doc&srcid=sch&srctype=jwo
Epidemia koronawirusa,"Biuro Główne Świadków Jehowy bacznie monitoruje sytuację w związku z rozprzestrzenianiem się nowego koronawirusa wywołującego chorobę COVID-19. Z proroctw biblijnych wiemy, że epidemie są nieodłączną częścią znaku dni ostatnich (Łukasza 21:11). Gdy dochodzi do epidemii, mądrze jest poczynić stosowne kroki, żeby chronić siebie oraz innych (Przysłów 22:3).
Niektórzy zapewne zastanawiają się, jak sobie radzą nasi współwyznawcy na terenach, na które dotarł wirus. Wybuch epidemii COVID-19 w dużym stopniu wpłynął na działalność Biur Oddziałów i zborów w Japonii, Korei Południowej, Włoszech i innych krajach. W niektórych Biurach Oddziałów trzeba było odwołać umówione wycieczki i wizyty zaproszonych gości. W innych miejscach władze nałożyły ograniczenia na organizowanie większych zgromadzeń publicznych, przez co trzeba było anulować zgromadzenia obwodowe. Ponadto w niektórych rejonach zbory musiały zmienić sposoby prowadzenia służby kaznodziejskiej i zebrań zborowych. Mimo tych trudności nasi bracia wciąż budują się pod względem duchowym i zachęcają się nawzajem (Judy 20, 21).
Nasi współwyznawcy dotknięci tą sytuacją przekonali się o praktyczności poniższych zasad. Pomogą one również tobie i twojej rodzinie, gdyby w waszej okolicy doszło do wzrostu zachorowań.
Nie panikuj. Dobrze jest być czujnym i stosować rozsądne środki ostrożności, ale nie należy popadać w przesadę; wszelkie działania powinno się podejmować pod wpływem faktów, a nie ze strachu (Przysłów 14:15; Izajasza 30:15).
Trzymaj się zaleceń i wytycznych władz. W trosce o zdrowie i bezpieczeństwo publiczne miejscowe władze często wprowadzają różne środki zapobiegawcze lub ograniczenia. Warto być dobrze poinformowanym i stosować się do zaleceń władz (Rzymian 13:1).
Dbaj o higienę. Wielkie znaczenie ma regularne mycie rąk mydłem i wodą połączone z używaniem zawierającego alkohol środka odkażającego. Ponadto należy czyścić często dotykane powierzchnie w domu i w Sali Królestwa. Oprócz tego specjaliści odradzają podawanie rąk na przywitanie, bo sprzyja to rozprzestrzenianiu choroby. Światowa Organizacja Zdrowia i polskie Ministerstwo Zdrowia wydały dodatkowe zalecenia związane z koronawirusem.
Okazuj miłość innym. Wszyscy wiemy, jak ważne jest korzystanie z chrześcijańskich zebrań i branie udziału w służbie kaznodziejskiej, ale jeśli jesteś chory, najlepiej pozostać w domu, żeby nie zarażać innych. Jest to wyrazem miłości braterskiej i chroni naszych współwyznawców oraz inne osoby (Mateusza 22:39).
Stosuj się do tymczasowych zmian wprowadzonych w zborze. W rejonach, gdzie występuje choroba, konieczne może się okazać tymczasowe odwołanie przez Biuro Oddziału zebrań zborowych, zgromadzeń i innych wydarzeń teokratycznych. Tak właśnie się stało w niektórych miejscach, gdzie odnotowano największą zachorowalność na chorobę COVID-19, na przykład w pewnych regionach Japonii, Korei Południowej i Włoch. W zależności od miejscowych warunków starsi mogą udostępnić głosicielom nagrania programu zebrań, które można sobie odtworzyć w domu. Jeśli pozwalają na to przepisy prawne, głosiciele mogą brać udział w służbie przez telefon, wysyłać wiadomości tekstowe, e-maile lub listy.
DODATKOWE INFORMACJE W NASZYCH PUBLIKACJACH
Wybrane publikacje zawierające pomocne zasady związane z ograniczaniem rozprzestrzeniania się chorób:
„Broń się przed chorobami”, Przebudźcie się! nr 6 z roku 2016, strony 4-6
„Sposoby na lepsze zdrowie”, Przebudźcie się! z czerwca 2015, strony 2-7
„Możesz być zdrowszy: Sposób 4 — Chroń się przed chorobami”, Przebudźcie się! z marca 2011, strona 7","3 MARCA 2020
WIADOMOŚCI ZE ŚWIATA",https://www.jw.org/open?docid=702020168&prefer=lang&wtlocale=P
"Historyczna uroczystość Pamiątki śmierci Chrystusa
W trakcie pandemii wiele zborów spotyka się w trybie wideokonferencji","We wtorek 7 kwietnia 2020 roku miliony Świadków Jehowy i osób zainteresowanych będzie obchodzić najważniejszą uroczystość w roku — Pamiątkę śmierci Jezusa Chrystusa. Jednak w tym roku ze względu na pandemię choroby COVID-19 obchody tego święta będą wyjątkowe. Wiele osób na świecie spotka się w trybie wideokonferencji.
W wielu krajach ze względu na szerzące się zakażenia władze ograniczyły możliwość organizowania zgromadzeń. Dlatego wiele zborów na całym świecie organizuje cotygodniowe zebrania w formie wideokonferencji. W ten sam sposób zbory te będą obchodziły Pamiątkę. Inne osoby mogą skorzystać z nagrania tej uroczystości zamieszczonego w serwisie internetowym jw.org.
W zeszłym roku na Pamiątkę przyszło ponad 20 milionów osób. Mamy nadzieję, że również w tym roku miliony będą ją obchodzić w trybie wideokonferencji, przez telefon lub dzięki nagraniu w serwisie jw.org.
W wielu krajach szerzący się wirus stanowi coraz większe zagrożenie. Bezpieczeństwo naszych braci wymaga ciągłego stosowania się do zalecanych środków bezpieczeństwa, aż kryzysowa sytuacja minie. Całkowicie jednak ufamy, że Jehowa będzie nas wspierał, i jesteśmy zdecydowani trzymać się nakazu Jezusa, żeby ‛czynić to na jego pamiątkę’ (Łukasza 22:19).","3 KWIETNIA 2020
WIADOMOŚCI ZE ŚWIATA",https://www.jw.org/open?docid=702020190&prefer=lang&wtlocale=P
Zmęczenie pandemią — jak sobie z tym radzić?," Czy masz już dość pandemii COVID-19? Jeśli tak, to nie jesteś sam. Od miesięcy to koronawirus dyktuje ludziom na całym świecie, jak mają żyć. Doktor Hans Kluge, dyrektor regionalny Światowej Organizacji Zdrowia (WHO) na Europę, mówi, że „walka z COVID-19 zmusiła ludzi do ogromnych wyrzeczeń”. I dodaje: „W takich okolicznościach to naturalne, że odczuwamy apatię, brak motywacji i zmęczenie”.
 Jeśli i ty odczuwasz zmęczenie pandemią, nie zniechęcaj się. Wiele osób przekonało się, że w tej stresującej sytuacji pomagają im rady z Biblii. Mogą też pomóc tobie.
 Czym jest zmęczenie pandemią?
 Dlaczego jest to poważny problem?
 Zasady biblijne, które mogą ci pomóc
 Fragmenty Biblii, które pomagają radzić sobie ze zmęczeniem pandemią
 Czym jest zmęczenie pandemią?
 Zmęczenie pandemią nie jest stanem chorobowym. Terminem tym określa się naturalną reakcję ludzi na przedłużającą się niepewność i brak stabilizacji spowodowane pandemią. Chociaż każdy reaguje inaczej, do oznak takiego zmęczenia najczęściej należą:
  brak motywacji
  zmiana nawyków związanych z jedzeniem i snem
  rozdrażnienie
  stres związany z codziennymi czynnościami
  problemy z koncentracją
  poczucie beznadziejności.
 Dlaczego jest to poważny problem?
 Zmęczenie pandemią COVID-19 to poważne zagrożenie nie tylko dla naszego bezpieczeństwa, ale też bezpieczeństwa innych. Może sprawić, że stopniowo zaczniemy tracić motywację do trzymania się zasad ochrony przed zarażeniem. Moglibyśmy stać się bardziej obojętni na zagrożenie, mimo że wirus cały czas się rozprzestrzenia i zabija. Zmęczeni ograniczeniami moglibyśmy szukać większej wolności, a tym samym narazić siebie i innych na ryzyko zakażenia.
 W tych stresujących czasach wiele osób przekonało się o prawdziwości tego, co mówi Biblia: „Jeśli w czasie trudności się zniechęcisz, twoje siły będą marne” (Przysłów 24:10). W Biblii znajdziemy zasady, które pomagają nam radzić sobie ze zniechęcającymi sytuacjami, a więc również z tą pandemią.
 Zasady biblijne, które mogą ci pomóc
  Utrzymuj dystans fizyczny, ale nie towarzyski
 Co mówi Biblia: „Prawdziwy przyjaciel (...) jest bratem, na którym można polegać w chwilach udręki” (Przysłów 17:17).
 Jakie ma to znaczenie: Prawdziwi przyjaciele wspierają się nawzajem (1 Tesaloniczan 5:11). Natomiast przedłużająca się izolacja może nawet zagrozić zdrowiu (Przysłów 18:1).
 Spróbuj zrobić tak: Utrzymuj kontakt z przyjaciółmi przez komunikatory internetowe, rozmowy telefoniczne, mejle i SMS-y. Zwróć się do nich, jeśli masz zły dzień. Bądź też na bieżąco z tym, co u nich słychać. Wymieniajcie się pomysłami, jak sobie radzić w czasie pandemii. Zrób coś miłego dla przyjaciela, a od razu polepszy się nastrój i tobie, i jemu.
Co mówią inni
„Staram się planować wideokonferencje z przyjaciółmi. Czasami spotykam się tylko z jedną osobą. A czasami fajnie jest spotkać się w większej grupie, żeby w coś zagrać albo po prostu ze sobą pobyć. Chociaż to nie to samo, co spotkanie na żywo, to naprawdę pomaga. Pandemia bardzo utrudnia życie. Dlatego to takie ważne, żeby utrzymywać kontakt z przyjaciółmi i szczerze mówić o swoich odczuciach. Może to nie być łatwe, ale tak naprawdę każdy tego potrzebuje” (Megan, Kanada).
„Tęsknimy za naszą rodziną i przyjaciółmi, ale znaleźliśmy sposoby, żeby upewniać ich o naszej miłości. Całą rodziną przygotowywaliśmy dla nich kartki i drobne prezenty. Dołączaliśmy też zachęcające wersety z Biblii. Chcieliśmy, żeby wiedzieli, że o nich myślimy. Mieliśmy z tego mnóstwo radości! Wspólne robienie czegoś dla innych pomaga nam nie myśleć o własnych problemach i zmartwieniach” (Emma i jej mąż Nathan oraz dzieci Eli i Hope, USA).
  Jak najlepiej wykorzystuj swoje obecne warunki
 Co mówi Biblia: „[Rób] jak najlepszy użytek ze swojego czasu” (Efezjan 5:16).
 Jakie ma to znaczenie: Rozsądne wykorzystywanie czasu pomoże ci zachowywać pozytywne nastawienie i unikać niepotrzebnego zamartwiania się (Łukasza 12:25).
 Spróbuj zrobić tak: Zamiast skupiać się na tym, czego nie możesz zrobić, zastanów się, jak wykorzystać swoje obecne warunki. Może na przykład zabierzesz się za coś, co ciągle odkładałeś na później? Albo zajmiesz się hobby, na które wcześniej nie miałeś czasu? Czy mógłbyś poświęcić więcej uwagi swojej rodzinie?
Co mówią inni
„Udało nam się zrobić sporo dodatkowych rzeczy wokół domu. Posadziliśmy warzywa i zioła. Organizowaliśmy też kreatywne zajęcia, na przykład robiliśmy różne dekoracje” (Evan i jego żona Samantha oraz dzieci Eli i Adam, RPA).
„Spędzamy ze sobą więcej czasu niż kiedykolwiek wcześniej w trakcie naszego 30-letniego małżeństwa. Jeszcze lepiej poznaliśmy swoje dobre strony i słabości. To wszystko bardzo nas do siebie zbliżyło. Teraz jesteśmy lepiej przygotowani, żeby wspierać się w trudnych chwilach w przyszłości” (Ivan i jego żona Eve, Włochy).
  Trzymaj się ustalonego planu
 Co mówi Biblia: „Niech wszystko odbywa się (...) w sposób uporządkowany” (1 Koryntian 14:40).
 Jakie ma to znaczenie: Ludzie na ogół są spokojniejsi i szczęśliwsi, jeśli działają według ustalonego planu.
 Spróbuj zrobić tak: Stwórz sobie plan dostosowany do obecnej sytuacji. Wyznacz czas na obowiązki szkolne, zawodowe i na różne prace w domu. Zadbaj też o swoją duchowość. Zaplanuj również wspólne spędzanie czasu z rodziną, aktywność fizyczną i przebywanie na świeżym powietrzu. Co jakiś czas przeanalizuj swój plan i wprowadź niezbędne zmiany.
Co mówią inni
„Staram się, żeby mój dzień wyglądał podobnie jak przed pandemią. Na przykład codziennie wstaję o tej samej porze. A czas na pewne rzeczy, których nie mogę teraz robić, wykorzystuję na ćwiczenia. To, że trzymam się swoich zwyczajów, pomaga mi oderwać myśli od pandemii i skupić się na rodzinie i przyjaciołach” (Kgaogelo, RPA).
„Wstaję, jem śniadanie i piję kawę — tak jak zwykle. Potem szykuję się jak do wyjścia z domu. To poprawia mi samopoczucie i sprawia, że przez cały dzień mam więcej energii” (Carmel, Francja).
  Przygotuj się na zmieniające się pory roku
 Co mówi Biblia: „Roztropny widzi niebezpieczeństwo i się kryje” (Przysłów 22:3).
 Jakie ma to znaczenie: Świeże powietrze i światło słoneczne służą zdrowiu fizycznemu i psychicznemu. Ale w zależności od tego, gdzie mieszkasz, korzystanie z nich może nie być łatwe w różnych porach roku.
 Spróbuj zrobić tak: Kiedy zbliża się zima, postaraj się, żeby w miejscu, gdzie pracujesz albo spędzasz dużo czasu, było jak najwięcej światła słonecznego. Nawet w chłodniejsze dni planuj aktywność na świeżym powietrzu. Jeśli to możliwe, zaopatrz się w zimowe ubrania, żebyś mógł spędzać na zewnątrz więcej czasu.
 Z kolei kiedy zbliża się lato, ludzie będą częściej poza domem, dlatego zachowaj ostrożność. Wybieraj taki czas i miejsca, żeby nie przebywać w tłumie.
Co mówią inni
„Tam, gdzie mieszkam, dużo pada, dlatego mam elastyczny plan dnia. Jak tylko zobaczę słońce, staram się jak najszybciej wyjść na zewnątrz. Nawet krótki spacer czy przejażdżka rowerem w słońcu bardzo poprawia mi nastrój” (Sameena, Francja).
„Latem było łatwiej, bo miałam więcej okazji do spędzenia czasu na świeżym powietrzu. Teraz zbliża się zima, więc robię sobie listę rzeczy, którymi będę mogła zajmować się w domu” (Tiffany, Kanada).
  Cały czas stosuj się do zasad bezpieczeństwa
 Co mówi Biblia: „Głupi jest lekkomyślny i zbyt pewny siebie” (Przysłów 14:16).
 Jakie ma to znaczenie: Choroba COVID-19 jest bardzo zaraźliwa i może prowadzić do śmierci. Dlatego jeśli nie jesteś ostrożny, dużo ryzykujesz.
 Spróbuj zrobić tak: Regularnie sprawdzaj oficjalne zalecenia podawane przez lokalne instytucje. Upewniaj się, że się do nich stosujesz. Nigdy nie zapominaj, że twoje zachowanie ma wpływ nie tylko na ciebie, ale też na twoją rodzinę i inne osoby.
Co mówią inni
„Robię, co mogę, żeby zapobiegać rozprzestrzenianiu się wirusa. To prawda, że niektórzy ignorują zalecenia, ale ja staram się chronić siebie i swoich bliskich” (Daryn, RPA).
  Dbaj o swoje relacje z Bogiem
 Co mówi Biblia: „Zbliżcie się do Boga, a On zbliży się do was” (Jakuba 4:8).
 Jakie ma to znaczenie: Bóg może ci pomóc radzić sobie w każdej trudnej sytuacji (Izajasza 41:13).
 Spróbuj zrobić tak: Codziennie czytaj fragment Słowa Bożego — Biblii. Żeby ci było łatwiej to robić, możesz skorzystać z planu czytania Biblii zamieszczonego w tym serwisie.
 Pomimo pandemii COVID-19 Świadkowie Jehowy na całym świecie organizują swoje zebrania w trybie wideokonferencji. Wirtualnie odbyła się też Pamiątka śmierci Jezusa i coroczny kongres. Jeśli chciałbyś zobaczyć, jak wyglądają takie spotkania, skontaktuj się ze Świadkami Jehowy.
Co mówią inni
„Mam teraz trochę dodatkowego czasu i wykorzystuję go na czytanie Biblii. Dzięki temu wzmacnia się moje zaufanie do obietnic Jehowy
 a. Upewniam się, że w przyszłości życie będzie wyglądać zupełnie inaczej” (Roberto, Włochy).
„Razem z mężem czytamy Biblię i staramy się nauczyć na pamięć niektórych wersetów. Oprócz tego modlimy się i rozmawiamy z innymi o biblijnej nadziei. To dodaje nam sił do radzenia sobie z obecną sytuacją” (Alta i jej mąż Jannie, RPA).
a Jehowa to wyjawione w Biblii imię Boga (Psalm 83:18).
 Fragmenty Biblii, które pomagają radzić sobie ze zmęczeniem pandemią
 Izajasza 30:15: „Zachowujcie spokój i okazujcie zaufanie — to będzie waszą siłą”.
 Wniosek: Kiedy ufamy radom od Boga, łatwiej nam zachować spokój w tych trudnych czasach.
 Przysłów 15:15: „Wszystkie dni uciśnionego są złe, ale kto ma radosne serce, cały czas ucztuje”.
 Wniosek: Skupianie się na pozytywnych sprawach pomoże ci zachować radość nawet w stresującym okresie.
 Przysłów 14:15: „Naiwny wierzy każdemu słowu, ale roztropny zastanawia się nad każdym swoim krokiem”.
 Wniosek: Stosuj się do zasad bezpieczeństwa i nie zakładaj pochopnie, że ograniczenia nie są już potrzebne.
 Izajasza 33:24: ‛Żaden człowiek nie powie: Jestem chory’.
 Wniosek: Bóg obiecuje, że usunie wszystkie choroby.",,https://www.jw.org/open?docid=501100011&prefer=lang&wtlocale=P
Jak się ustrzec przed AIDS,"Jak się ustrzec przed AIDS
WIELE instytucji rządowych i prywatnych prowadzi pouczające kampanie, żeby pomóc ludziom ustrzec się przed AIDS. Jednakże w poradnictwie tego typu często w ogóle nie uwzględnia się moralnego aspektu sprawy. Apele o wystrzeganie się jakiejś praktyki dlatego, że jest zła z moralnego punktu widzenia, należą do rzadkości.
Zwracając się do studentów ostatniego roku, komentator telewizyjny Ted Koppel tak się wypowiedział na ten temat: „Właściwie wmówiliśmy sobie, że uratują nas slogany. ‛Wstrzykuj sobie narkotyki, jeśli nie możesz się bez nich obejść, ale rób to czystą igłą’. ‛Miewaj stosunki cielesne, kiedy tylko i z kim tylko zapragniesz, lecz stosuj prezerwatywy’. Nie! Nic podobnego. Nie chodzi o to, że to ani fajne, ani eleganckie albo że można skończyć w więzieniu lub dogorywać na oddziale dla chorych na AIDS. Rzecz w tym, że to jest niemoralne, bo przeżyliśmy 5000 lat jako rozumne istoty ludzkie (...) poszukujące absolutnej prawdy i moralnej doskonałości. Prawda w swej najczystszej postaci nie jest jowialnym poklepywaniem po ramieniu. Jest poważnym zarzutem. Przecież Mojżesz nie przyniósł z góry Synaj Dziesięciu Propozycji”.
Jak się chronić przed AIDS
Epidemii AIDS można było uniknąć. W The New York Times Magazine czytamy: „Jest to pierwsza plaga w dziejach ludzkości, której opanowanie całkowicie zależy od naszego świadomego postępowania”.
Żeby się ustrzec przed AIDS, trzeba przestrzegać kardynalnej zasady: Prowadź się moralnie. Oznacza to całkowite zaniechanie pozamałżeńskich stosunków płciowych i zażywania narkotyków. Trzeba zmienić wzorce postępowania, ponieważ — jak napisano w Science News — „nie ulega wątpliwości, że przenoszeniu wirusa wywołującego AIDS sprzyja nasze zachowanie”.
Wśród osób zachowujących czystość moralną zakażenia AIDS zdarzają się bardzo rzadko. Co prawda pomimo nienagannej postawy jednego współmałżonka drugi może się źle prowadzić, zarazić się AIDS i przenieść chorobę na niewinnego partnera. Ten jednak, gdy podejrzewa współmałżonka o niemoralność lub narkomanię, oczywiście ma prawo podjąć odpowiednie kroki dla swej ochrony. Nikt nie wymaga od niego, aby niejako popełnił samobójstwo.
W tokijskiej gazecie Asahi Shimbun przytoczono następującą wypowiedź pracowników służby zdrowia: „Jeżeli ktoś prowadzi normalne życie, nie nabawi się tej choroby. Tak więc nie ma powodu, żeby się jej przesadnie lękać. Gdyby jednak ktoś chciał poszaleć, niech to robi na własne ryzyko — ryzyko odebrania sobie życia”. Przedstawiciel ministerstwa zdrowia Shoko Nagaya radzi: „Powinno się znać swego partnera”.
Czy jednak w tym pobłażliwym świecie, który przymyka oczy na niemoralność, rzeczywiście można „znać swego partnera”? Jak się upewnić, że nie naraził się na zakażenie wirusem AIDS przez niemoralne prowadzenie się albo przez zażywanie narkotyków?
Ludziom potrzeba odpowiedniego wychowania, które by ich nauczyło nienawidzenia tego, co nieetyczne. Wbrew dzisiejszym zbyt liberalnym poglądom seks poza małżeństwem jest czymś niemoralnym, podobnie jak narkomania. Praktyki te prowadzą do chorób i przedwczesnej śmierci.
Żadnych gwarancji
W pewnym kraju 93 procent ankietowanych obojga płci w wieku 18 i 19 lat przyznało się do niemoralnych stosunków seksualnych. Zaledwie 25 procent mężczyzn i 20 procent kobiet oświadczyło, że kiedykolwiek korzystało przy tym z prezerwatyw, zalecanych przez niektórych lekarzy jako środek zapobiegawczy przeciwko AIDS. Z rezultatów sondażu przeprowadzonego w innym kraju wynika, że homoseksualiści, u których stwierdzono obecność wirusa AIDS, zmniejszyli jedynie z 12 na 5 liczbę partnerów, z którymi się kontaktowali w ciągu sześciu miesięcy. Większość z nich czuje się bezpiecznie, ponieważ częściej używa prezerwatyw.
Czy jednak prezerwatywy gwarantują bezpieczeństwo? Różni specjaliści ze służby zdrowia oceniają ich zawodność w granicach od 2 do 10, a nawet więcej procent, przy czym prezerwatywy wykonane z błon naturalnych są znacznie mniej skuteczne niż lateksowe. W kanadyjskim piśmie The Financial Post czytamy: „Jack Layton, przewodniczący Urzędu Zdrowia w Toronto, uważa, że zawodność środków profilaktycznych [prezerwatyw] stosowanych do zapobiegania ciąży sięga 30 procent”.
Beth Aub pisze w wydawanym na Jamajce dzienniku The Daily Gleaner: „Dziś prezerwatywa wcale nie zapewnia większego bezpieczeństwa niż dawniej. Wręcz przeciwnie — wirus AIDS jest znacznie mniejszy niż ludzki plemnik, może się więc o wiele łatwiej przedostać na zewnątrz. Kobieta może zajść w ciążę tylko przez kilka dni w miesiącu, natomiast zakażenie wirusem AIDS grozi jej za każdym razem, gdy współżyje z zarażonym mężczyzną. Prezerwatywy nie zapewniają bezpieczeństwa”. Naczelny lekarz służby zdrowia USA Koop ostrzega, że są one „niezwykle” zawodne, gdy ich używają homoseksualiści.
Tak więc środki tego typu wcale nie gwarantują ustrzeżenia się przed AIDS. Najlepszą ochronę stanowi trzymanie się w życiu wzniosłych zasad moralnych podanych w Biblii.
Czy banki krwi zapewniają bezpieczeństwo?
Zanim w roku 1985 zaczęto stosować testy diagnostyczne krwi, tysiące ludzi (jeśli nie setki tysięcy, gdy się uwzględni Afrykę) nabawiło się AIDS, przyjmując zakażoną krew. W niektórych rejonach liczba ta wciąż jest wysoka. W pewnym ubiegłorocznym raporcie z Afryki powiedziano: „Z ostatnich badań wynika, że niemal co 15 dziecko w Afryce Środkowej, które otrzymuje krew jako lek przeciw anemii wywołanej malarią, może zostać zakażone wirusem AIDS. Transfuzje zajmują obecnie drugie miejsce pod względem częstotliwości przenoszenia AIDS w tym regionie świata”.
W krajach zachodnich wyraża się opinię, że przechowywana w bankach krew jest,
ogólnie biorąc, bezpieczna. Ale jak bezpieczna? Zwykłe testy na AIDS polegają na stwierdzeniu obecności przeciwciał. Jak jednak czytamy w piśmie The Economist, „musi upłynąć trochę czasu, zanim się pojawią przeciwciała wykrywane przez testowanie”. Dawcy krwi mogą być nosicielami wirusa AIDS, mimo że jeszcze nie mają wytworzonych przeciwciał. Chociaż więc uzna się ich za zdrowych, w gruncie rzeczy są zainfekowani AIDS i zakażają, gdy pochodząca od nich krew zostanie użyta do transfuzji. W nowojorskiej stacji krwiodawstwa ocenia się, że wirusem AIDS zarazi się około 90 procent osób, którym się przetoczy nawet jedną jednostkę takiej krwi.
Dr Harvey Klein, pracownik Państwowych Instytutów Zdrowia w USA, uważa, że przeciwciała mogą się pojawić po upływie od sześciu tygodni do trzech miesięcy. W tym okresie krew świeżo zakażonej osoby może ich nie zawierać albo jest ich za mało, żeby można je wykryć przez zastosowanie testu.
W kanadyjskim piśmie The Medical Post czytamy: „Potrzeba aż sześciu miesięcy na wykształcenie się przeciwciał wykrywalnych stosowanymi obecnie testami przesiewowymi”. Wyniki badań przeprowadzonych w amerykańskim Narodowym Instytucie Rakowym świadczą o tym, że u niektórych osób przeciwciała wykrywalne za pomocą testu zostają wytworzone dopiero po 14 miesiącach od chwili zakażenia wirusem AIDS. W brytyjskim piśmie medycznym The Lancet powiedziano, że według jeszcze nowszych wyników badań okres, w którym wirus AIDS rozmnaża się w organizmie, zanim testy wykażą jego obecność, może być nawet znacznie dłuższy. Oczywiście podejmuje się starania, żeby opracować metody badawcze, które pozwoliłyby wykrywać samego wirusa jeszcze przed pojawieniem się przeciwciał. Prace te są jednak dopiero w fazie wstępnej.
W raporcie medycznym przygotowanym przez specjalistów z uniwersytetu w Moguncji (RFN) czytamy: „Trzeba się pogodzić z faktem, że w leczeniu z zastosowaniem transfuzji nie ma już absolutnej pewności, że użyto krwi całkowicie wolnej od wirusa HIV”.
Inne choroby przenoszone z krwią
Na domiar złego przez transfuzje krwi oprócz AIDS przenoszone są i to znacznie częściej, inne choroby. Dr Klein pisze: „Całą uwagę skierowano na AIDS. Tymczasem od 25 lat najpoważniejszym powikłaniem w następstwie dokonywania transfuzji jest poprzetoczeniowe zapalenie wątroby. Nawet teraz jest ono główną przyczyną zgonów w wyniku przetoczenia krwi”.
Jedna z postaci tej choroby nazywana jest zapaleniem wątroby nie-A/nie-B. W USA rokrocznie nabawia się jej w wyniku transfuzji krwi ponad 190 000 osób. Około 10 000 z nich umiera albo doznaje trwałej szkody na zdrowiu. Wirusa tego nie udało się dotąd jednoznacznie zidentyfikować i w chwili obecnej nie ma żadnego niezawodnego testu na jego wykrycie.
W związku z tym we francuskim dzienniku medycznym Le Quotidien du Médecin czytamy: „Świadkowie Jehowy chyba mają rację, że nie godzą się na przyjmowanie preparatów krwi, ponieważ poprzez przetoczenie krwi rzeczywiście można przenieść znaczną liczbę czynników chorobotwórczych”.
Możesz wybrać
Każdy musi w tej sprawie sam dokonać wyboru. Kto się decyduje w dalszym ciągu uprawiać niemoralne stosunki albo zażywać narkotyki, ten musi się liczyć z konsekwencjami: zbieraniem szkód za wysiewanie wykroczeń moralnych.
A kto ma prawo wyznaczać właściwe wartości moralne? Kto najlepiej zna strukturę naszego organizmu i wie, jakie są następstwa nieprzestrzegania zasad moralnych? Oczywiście Stwórca człowieka! W swym natchnionym Słowie, Biblii, otwarcie oświadcza: „Bóg nie jest kimś, kogo można wydrwić. Co człowiek sieje, to będzie też żąć; kto bowiem sieje z uwagi na ciało, z ciała będzie żąć zepsucie” (Galatów 6:7, 8).
Nie ulega kwestii, że Stwórca człowieka uważa homoseksualizm, rozpustę i cudzołóstwo
za wykroczenia przeciw moralności, podobnie jak zażywanie narkotyków. Jego Słowo ostrzega: „Nie dajcie się wprowadzić w błąd. Ani rozpustnicy, ani bałwochwalcy, ani cudzołożnicy, ani utrzymywani do celów przeciwnych naturze, ani tacy, którzy się kładą z mężczyznami”, nie mogą liczyć na uznanie Boga (1 Koryntian 6:9; zob. też 2 Koryntian 7:1).
Biblia ostrzega, „żeby trzymać się z dala od czegokolwiek, co ofiarowano bożkom, i od krwi, od tego, co uduszono, i od rozpusty” (Dzieje Apostolskie 15:29). Greckie słowo użyte tu do określenia „rozpusty” obejmuje swym znaczeniem wszelkie pozamałżeńskie stosunki płciowe. Czy to nie ciekawe, że w tym poleceniu jest też mowa o unikaniu przyjmowania krwi?
Ostatnie słowa tego wersetu odnoszą się zwłaszcza do naszych czasów. Powiedziano tam: „Jeżeli pilnie będziecie stronić od tego wszystkiego, dobrze się wam powiedzie. Bywajcie zdrowi!” Pomyśl tylko, ile ludzi zmarło i ile jeszcze umrze na AIDS z powodu niemoralnego prowadzenia się i zażywania narkotyków, nie mówiąc już o tysiącach (a może nawet setkach tysięcy w Afryce) zgonów w wyniku przyjęcia zakażonej krwi. Nie wolno też zapomnieć o setkach milionów ludzi, których zdrowie rujnują inne choroby przenoszone drogą płciową, jak również powikłania poprzetoczeniowe oraz narkotyki.
Wszystko to razem stanowi ciężki haracz, jaki się płaci w postaci zniszczonego zdrowia i przedwczesnej śmierci. Biorąc pod uwagę te następstwa, uświadamiamy sobie wyraźnie mądrość Stwórcy, który zakazał owych praktyk.
Profesor Vicente Amato Neto, brazylijski specjalista w dziedzinie chorób zakaźnych, powiedział: „Często mówię, że najlepszą ochroną przed AIDS jest zostanie Świadkiem Jehowy, ponieważ członkowie tej religii nie są ani homoseksualistami, ani biseksualistami, dochowują wierności w małżeństwie (ich zdaniem powołanym do wydawania na świat potomstwa), nie zażywają narkotyków i — żeby ten obraz był pełny — odmawiają przyjmowania transfuzji krwi”.
W czasopiśmie Toronto Life czytamy: „Jedynym rozwiązaniem problemu AIDS jest wstrzemięźliwość płciowa i monogamia”. A Valenty Pokrowski, rektor Akademii Nauk Medycznych ZSRR, zapewnia: „Walka z AIDS nie może się ograniczać do przedsięwzięć medycznych. Zdrowy tryb życia, czystość we wzajemnych stosunkach między mężczyznami a kobietami i wierność małżeńska — to najlepsze środki zapobiegające AIDS”.
A zatem najlepszą ochroną przed AIDS jest przestrzeganie mierników postępowania nakreślonych przez Stwórcę.
[Napis na stronie 13]
„Przecież Mojżesz nie przyniósł z góry Synaj Dziesięciu Propozycji”
[Ilustracja na stronie 13]
Transfuzje krwi przyczyniły się i w dalszym ciągu się przyczyniają do szerzenia AIDS
[Ilustracja na stronie 15]
Zachowanie czystości moralnej w stanie wolnym oraz wierność małżeńska mogą uchronić od wielu kłopotów, w tym również od AIDS",,https://wol.jw.org/wol/finder?wtlocale=P&docid=101988725&q=jehowy%2Bwirus&p=doc&srcid=sch&srctype=jwo
„Kwestie prawne w krwiolecznictwie”,"„Kwestie prawne w krwiolecznictwie”
„AIDS — najnowsza i być może najgroźniejsza choroba XX wieku”. Tymi słowami dr L.A. Laskey, zasłużony naukowiec w Genentech Corporation, uzasadnił powód zwołania konferencji, która odbyła się w Waszyngtonie w dniach 19 i 20 września 1985 roku.
Jak wiadomo, AIDS (nabyty zespół zaniku odporności) wiąże się z podawaniem krwi i środków krwiopochodnych. Toteż w programie wydrukowanym przez organizatorów zjazdu znalazła się następująca wypowiedź:
„Żaden znany dotąd pojedynczy problem zdrowotny nie wywołał wśród szerokiego ogółu tylu dyskusji ani takiego przerażenia. W przyszłym roku liczba zachorowań na AIDS może się podwoić, a milion Amerykanów [oraz mnóstwo mieszkańców innych krajów] ulegnie zakażeniu. Trzeba się więc poważnie liczyć z możliwością pociągnięcia do odpowiedzialności z powodu AIDS”.
Główny temat konferencji brzmiał: „Kwestie prawne w krwiolecznictwie”, a zjechało się na nią około 200 lekarzy, prawników i pracowników banków krwi. Większość z nich z racji swego zawodu ma do czynienia z transfuzjami. Ale przybyło tam również kilku Świadków Jehowy. Posłuchajmy niektórych wypowiedzi uczestników programu.
Największy niepokój budzi ryzyko przenoszenia AIDS przez krew; w nie mniejszym stopniu interesowano się też skutkami natury prawnej, na które są narażone osoby zatrudnione przy magazynowaniu, przetaczaniu lub sprzedawaniu krwi. Właśnie tę kwestię poruszono w pierwszym odczycie, poświęconym ‛organizacji i ekonomice banków krwi oraz związanym z tym przepisom’. Dr P.J. Schmidt przypomniał, że takie ustalenia prawne sięgają XVII wieku. Francuski lekarz Denis był uwikłany w „pierwszy proces o popełnienie błędu w sztuce przy transfuzji”, ponieważ przetoczył „krew jagnięcia młodzieńcowi, który potem zmarł”. Czy i dziś zachodzi potrzeba ujmowania tej dziedziny w ramy przepisów? Mówca przyznał: „Uważam, że jest mnóstwo niewiadomych. Każda transfuzja krwi wciąż jeszcze stanowi bardzo poważny zabieg. Co miesiąc przeprowadza się w kraju miliony takich immunologicznych i epidemiologicznych eksperymentów i wiele z nich nie ma żadnych precedensów prawnych”.
Dr Paul Ness ze szpitala J. Hopkinsa poruszył temat „Co może się zdarzyć podczas transfuzji”. Ocenił, że „niezwykle trudno omówić w ciągu pół godziny wszystkie niebezpieczeństwa związane z przetaczaniem krwi”. Chciał nawet pokazać przezrocza z napisem: „Uwaga! Podczas transfuzji krwi może się zdarzyć...” oraz wyszczególnieniem „około 50 różnych pozycji”. Oświadczył jednak: „Wiedziałem, że i tak nie byłby to pełny wykaz”.
Dr Johanna Pindyck, reprezentująca Greater New York Blood Program, wyjaśniła, że ‛najbardziej palącą kwestią, jeśli chodzi o choroby przenoszone przez
krew, jest wszczepienne zapalenie wątroby, którego nie wywołuje ani wirus A, ani wirus B’. Uważa się, że tę postać zapalenia wątroby „mogą powodować co najmniej dwa wirusy, ale dotąd nie udało się ich zidentyfikować. Badania prowadzi się już wiele lat — z górą 10 do 15 — ale jeszcze nie wykryto przyczyny”. Poruszając kwestię najlepszych testów, umożliwiających zbadanie krwi na obecność tych wirusów, dr Pindyck oznajmiła: „Moim zdaniem bada się na bieżąco jakieś 10 procent zapasów krwi, albo jeszcze mniej”.
W dyskusji na temat AIDS dr Pindyck i inni wyrazili optymistyczny pogląd, że bieżące techniki analityczne umożliwiają bankom prawie całkowite wyeliminowanie „środków krwiopochodnych mogących być źródłem zakażenia”. Czy tak jest? Dr Laskey stwierdził później, że obecne testy są ‛nieprawdopodobnie kosztowne, niezbyt bezpieczne i niezupełnie dokładne’. A jak ocenić opracowaną ostatnio metodę, która jego zdaniem jest lepsza? Mówca wspomniał o wynikach zastosowania jej u osób chorych na AIDS lub mających tzw. stan pre-AIDS. W wielu wypadkach błędnie wskazywały, że badani nie zetknęli się z chorobą. Jak to ujęto, ‛nikt z nich nie powinien zachorować na AIDS’.
Nietrudno więc zrozumieć, dlaczego wiele ludzi myśli o magazynowaniu własnej krwi bądź o przyjmowaniu jej wyłącznie od krewnych lub znajomych. Jednakże dr Joseph Bove z Yale-New Haven Hospital jest przeciwny takiemu rozwiązaniu. Jego zdaniem byłoby to bardzo kosztowne i prowadziło do niedoborów. Poinformował też: „Jedną z głównych przyczyn tragedii wskutek transfuzji są błędy natury technicznej — podanie niewłaściwej krwi niewłaściwej osobie. Przykro mówić o tym, że (...) w 1985 roku, gdy dysponujemy całym zapleczem technicznym, komputerami i wszelkimi udogodnieniami, zdarza się, iż chory otrzymuje nieodpowiednią krew. Niestety trzeba przyznać, że nam się to przytrafia i że w ten sposób zabijamy ludzi”.
W rezultacie uczestnicy konferencji skupili się w dużej mierze na zagadnieniach prawnych. Jak bank krwi może się ustrzec procesów o odszkodowanie? Czy ma powiadomić tych, którzy w ciągu ostatnich kilku lat otrzymywali krew jakiegoś dawcy, jeżeli teraz na podstawie nowych testów stwierdzi się u niego obecność przeciwciał AIDS? Dr Schmidt (dyrektor jednego z banków) oświadczył: „Na razie jestem przeciwny takiemu informowaniu. Robimy to, co do nas należy, i nic ponadto”. Czy starać się o orzeczenie sądowe, aby zmusić do przyjęcia krwi osoby, które jej odmawiają, na przykład z pobudek religijnych, jak to czynią Świadkowie Jehowy?
Na Świadków Jehowy zwrócił uwagę dr William Dornette w przemówieniu pt. „Kwestia zaniedbań i odpowiedzialności”. Wyjaśnił, że Świadkowie odmawiają przyjęcia krwi między innymi „na podstawie tego oto rozdziału z Księgi Rodzaju [9:3, 4]. Napisano tu wyraźnie: ‛Daję wam wszystko. Lecz nie będziecie jedli mięsa z duszą jego, to jest z krwią jego’”. Czy ich stanowisko jest rozsądne i czy mają prawo odmawiać transfuzji?
Dornette, który ma tytuły doktora medycyny i prawa, radził: „Przez długie lata członkowie wyznania Świadków Jehowy uchodzili za gromadę dziwaków, którzy nie zdają sobie sprawy z tego, co robią, bo przecież ‛ja, lekarz i fachowiec, wiem lepiej’. Przede wszystkim trzeba sobie uświadomić, że są to ludzie głęboko religijni. Po drugie, są obywatelami amerykańskimi (...) Po trzecie, chcą być zdrowi i wolno im praktykować swe wierzenia (...) Mają zaufanie do opieki lekarskiej. Moim zdaniem nie możemy naruszać ich praw do kierowania się zasadami religii, którą wyznają”. Następnie dodał: „Zarówno w wypadku nieuzyskania zgody na jakiekolwiek działanie, jak i przy nieuzyskaniu zgody na transfuzję dochodzi do naruszenia nietykalności osobistej. (...) Odmowa otrzymana od zorientowanego pacjenta, który jest uprawniony do powzięcia takiej decyzji, wyklucza możliwość pociągnięcia lekarza do odpowiedzialności sądowej”.
Podkreślił to inny mówca, prawnik, pani Susan Lentz, która zaznaczyła: „Musimy zrozumieć, że zgoda chorego na leczenie ma sens jedynie wtedy, gdy może on nie tylko przyzwalać, lecz także odmawiać”. Dodała, że „w tym roku zapadły 3 lub 4 decyzje sądowe, w których uznano, iż pacjenci będący Świadkami Jehowy mają prawo nie wyrazić zgody na transfuzję”. Na zakończenie rzekła: „Problem AIDS oraz związane z nim trudności, o których słyszeliśmy tu przez półtora dnia, będą narastać, przynajmniej w pojęciu ogółu; mogą się również mnożyć kwestie związane z odmową transfuzji”.
(Więcej informacji na temat AIDS można znaleźć w „Przebudźcie się!” nr 2/LXVIII).
[Ramka na stronie 22]
Czy pacjenci mogą zaufać, że bank krwi wykryje krew zakażoną wirusem AIDS? Dr Myron Essex, kierujący zakładem biologii nowotworów w Harvard School of Public Health, powiedział ostatnio: „Jest bardzo mało prawdopodobne, żeby test wykrył więcej niż 90 procent przypadków; uważam, że ujawnia on najwyżej 75 do 80 procent. Byłbym zaskoczony, gdyby było choć trochę lepiej” („The New York Times” z 4 października 1985 roku).
[Ramka na stronie 23]
„Nowy test, zatwierdzony w kwietniu tego roku i stosowany we wszystkich bankach krwi, wykrywa jedynie przeciwciała przeciwko wirusowi HTLV-III, wywołującemu AIDS. Niestety, nie ujawnia on osób, które noszą w sobie tego wirusa, a jeszcze nie wytworzyły przeciwciał (...) Zatem wśród około miliona zarażonych wirusem AIDS kryje się niewielka, lecz godna uwagi liczba tych, u których rutynowe badania krwi w bankach nic nie wykażą” (Sanford F. Kuvin, doktor medycyny, Jerozolima, 17 listopada 1985 roku).",,https://wol.jw.org/wol/finder?wtlocale=P&docid=1986287&q=jehowy%2Bwirus&p=doc&srcid=sch&srctype=jwo
Obserwujemy świat,"Obserwujemy świat
Kobiety są poszkodowane
„Ubogie kobiety wiejskie to najbardziej pokrzywdzone istoty na świecie” — czytamy w oenzetowskiej publikacji UN Chronicle. „Częściej chorują i są mniej wykształcone niż mężczyźni, nie mają też takich jak oni możliwości uczenia się”. Ten smutny wniosek nasunęły dwa obszerne badania dotyczące ubóstwa na świecie, przeprowadzone w roku 1990 przez międzynarodowe agencje do spraw postępu — Program Narodów Zjednoczonych na Rzecz Rozwoju oraz Bank Światowy. „Co roku umiera przy porodzie około pół miliona kobiet, z czego 99 procent to mieszkanki krajów rozwijających się” — donosi UN Chronicle.
„Racjonowane” cuda
„Cudowna woda” ze słynnej na cały świat sadzawki w Lourdes we Francji musiała być racjonowana z powodu suszy. Wywołało to poruszenie wśród pielgrzymów oczekujących na cudowne uzdrowienia. Władze kościelne zezwoliły wydawać tylko po ćwierć litra wody ze źródła, które — jak głosi tradycja — wytrysnęło w 1858 roku po objawieniu się Madonny. Butelki, w których było więcej wody, odbierano, a ich zawartość wylewano z powrotem do sadzawki. „We wszystkich kościołach Francji zanosi się modlitwy do Matki Bożej Deszczowej — na próżno. Nie może ona przecież sprawić, by padało tylko w Lourdes” — komentuje gazeta Corriere della Sera.
Odpływ z kościołów
Jak podaje 1990 Yearbook of American and Canadian Churches (Rocznik kościołów amerykańskich i kanadyjskich na rok 1990), w rejestrach większych wyznań protestanckich w USA notuje się ciągły spadek liczby członków. Wprawdzie z tej publikacji Krajowej Rady Kościołów wynika, iż spadek jest na ogół mniejszy niż 1 procent, niemniej tendencja ta utrzymuje się od połowy lat sześćdziesiątych. Ubywa Uczniów Chrystusa, coraz mniej wiernych ma Kościół Episkopalny, Kościół Prezbiterialny, Zjednoczony Kościół Chrystusowy, Zjednoczony Kościół Metodystyczny, Kościół Ewangelicko-Luterański oraz Amerykańskie Kościoły Baptystów. Natomiast wśród religii odnotowujących wzrost wymieniono Świadków Jehowy. W roku 1989 ich liczba w USA zwiększyła się o 3 procent, a w 1990 — o 4 procent.
Sen dla mózgu
Dlaczego musimy spać? Nie tak dawno w Strasburgu we Francji odbyła się konferencja, na której wystąpiono z kontrowersyjną teorią. Głosi ona, iż snu potrzebuje nie tyle cały organizm, ile mózg, który dzięki temu regeneruje się po całodziennej pracy. Z badań wynika, że „nawet kilkudniowy brak snu praktycznie nie osłabia funkcjonowania organizmu ludzkiego”, natomiast „inaczej jest z mózgiem”, czytamy w tygodniku Die Zeit. Kiedy testowane osoby pozbawiono snu, zauważono u nich „trudności ze skupieniem uwagi, osłabienie pamięci, zwolnienie procesu myślowego i kłopoty z orientacją”.
Złe wieści dla palaczy
Dnia 25 września 1990 Ośrodek Zwalczania Chorób Zakaźnych w USA wydał publikację zatytułowaną „Korzyści zdrowotne wynikające z rzucenia papierosów: Raport lekarza naczelnego za rok 1990”. A oto najważniejsze wnioski: „1) Rzucenie palenia natychmiast przynosi znaczną poprawę zdrowia u osób w każdym wieku (...); 2) byli palacze żyją dłużej niż ci, którzy dalej palą; 3) zerwanie z nałogiem zmniejsza ryzyko wystąpienia raka płuc i innych nowotworów, ataku serca, udaru mózgu i przewlekłych chorób płucnych”.
Wstrzymanie odbudowy Babilonu
Starożytny Babilon, miasto króla Nabuchodonozora słynne z wiszących ogrodów, został zdobyty przeszło 2500 lat temu. Utraciwszy swą potęgę, przetrwał do IV wieku n.e., po czym rozsypał się w gruzy. Nowożytny Irak jeszcze nie tak dawno planował odbudowę tej stolicy dawnego imperium i przywrócenie jej minionej świetności (zob. Przebudźcie się!, wyd. ang. z 8 marca 1988 strona 30). Jednakże The New York Times informuje, iż ostatnie wydarzenia na Bliskim Wschodzie pokrzyżowały te plany. Księga Izajasza 13:19, 20 zawiera interesujące proroctwo o zagładzie Babilonu,
zapowiadające, że „nigdy już nie będzie zamieszkany i nie będzie w nim ludzi po wszystkie pokolenia” (Bw).
Podaje się za Mesjasza
„Kościół Zjednoczenia od dawna uczył wiernych, że jego urodzony w Korei założyciel i prorok musiał przyjść jako drugi Mesjasz, ponieważ Jezus nie zdołał dokończyć swej ziemskiej misji” — przypomina dziennik Los Angeles Times. Niedawno w pierwszej publicznej wypowiedzi na temat tej doktryny „Sun Myung Moon poinformował konferencję religijną, że jest Mesjaszem”. Wyraziwszy opinię, iż świat potrzebuje Mesjasza, który uwolniłby go od wpływu Szatana, oznajmił: „Zostałem powołany przez Boga dla ziszczenia tego celu”. Wielu uczestników Zgromadzenia Religii Świata, zorganizowanego przez kościół Moona, z oburzeniem przyjęło to oświadczenie.
Śmiertelne żniwo palenia
Około 10 000 delegatów uczestniczyło w międzynarodowej konferencji w sprawie raka, która odbyła się w Hamburgu w sierpniu 1990 roku. Jak donosi Frankfurter Allgemeine Zeitung, przewodniczący miał oświadczyć: „W ciągu kilkudziesięciu lat liczba zgonów spowodowanych paleniem przewyższy w skali świata liczbę poległych we wszystkich wojnach razem wziętych”. Wprawdzie delegaci opowiadali się za walką z paleniem tytoniu, ale widziano sporo onkologów wymykających się na papierosa.
Pomoc dla pracujących matek
Pewna agencja reklamowa pod Regensburgiem w Niemczech okazała wyrozumienie pracującym matkom, które nie mogą znaleźć nikogo do opieki nad dziećmi. Jak czytamy w gazecie Nürnberger Nachrichten, szef firmy oznajmił takim pracownicom: „Zatrudnijcie się na pół etatu i przyprowadzajcie dzieci ze sobą”. Argumentował następująco: „Współpracujemy głównie z kobietami, a w reklamie nie tak łatwo o dobry zespół. Zrozumiałe więc, że staram się go utrzymać”. Oczywiście jeśli w biurze baraszkuje 5 czy 6 maluchów, nie zawsze sprzyja to pracy, ale matki czują się bardziej zobowiązane wobec firmy, która tak dalece poszła im na rękę. A gdyby wykonywały swoją pracę w domu, też musiałyby się od niej odrywać. Matka samotnie wychowująca trójkę dzieci powiedziała: „Nie ma innego sposobu, bym mogła pracować zawodowo”.
Kłopoty z wodą
„W chwili obecnej narody są gotowe wszcząć wojnę o ropę, ale już niedługo katalizatorem konfliktu zbrojnego może się stać woda” — stwierdza tygodnik Time. „Ograniczone zasoby wody pitnej nie wystarczają zbiorowiskom ludzkim. Ludzie zatruwają i wyczerpują zapasy drogocennego płynu, podtrzymującego wszelkie życie”. Takie niedobory na planecie, której powierzchnię w 70 procentach pokrywa woda, mogą się wydawać nieprawdopodobne. Trzeba jednak pamiętać, że 98 procent to woda słona, niezdatna do picia ani nieprzydatna dla rolnictwa. Brak czystej słodkiej wody nie tylko zagraża zdrowiu, postępowi gospodarczemu oraz życiu roślin i zwierząt, ale też powoduje, że z każdym rokiem coraz prawdopodobniejsze jest szerzenie się głodu. Próby znalezienia innych źródeł często nic nie dają. „Świat uczy się, że istnieją granice ludzkich możliwości przemieszczania wody bez niebezpiecznego zachwiania równowagi w przyrodzie” — stwierdza Time. Jednakże zapasy wody mogłyby gwałtownie wzrosnąć, gdyby ograniczyć straty. Jak się ocenia, 65 do 70 procent wody na świecie marnuje się wskutek nieszczelności, parowania i innego niedbalstwa.
Dzieci a AIDS
Jak podała Światowa Organizacja Zdrowia w pierwszym raporcie o wpływie AIDS na dzieci, wirus tej choroby zaatakował ich już znacznie więcej niż sądzono, a w roku 2000 liczba zarażonych dzieci prawdopodobnie sięgnie 10 milionów. „Do roku 2000 przeważająca większość z nich zachoruje na AIDS i umrze” — stwierdził dr Michael Merson, który z ramienia tej organizacji kieruje programem walki z AIDS. Po tych odkryciach oceniono, że również łączna liczba infekcji wirusem HIV do roku 2000 będzie większa niż przewidywano i może wynieść jakieś 25 do 30 milionów. Dzieci zarażonych matek są pokrzywdzone dwojako: 30 procent nabawi się wirusa, natomiast pozostałym 70 procentom grozi osierocenie, gdyż ich rodzice mogą umrzeć na AIDS.",,https://wol.jw.org/wol/finder?wtlocale=P&docid=101991110&q=jehowy%2Bwirus&p=doc&srcid=sch&srctype=jwo
Mierniki,"Mierniki Jehowy prawdziwą pomocą
„Niech ci da wszystko według serca twego, a wszelką radę twoją niech wypełni” (Ps. 20:5, Biblia gdańska).
1. Z jakimi miernikami stykamy się na co dzień? (Powt. Pr. 25:15).
W ROKU 1266 król angielski Henryk III wydał zarządzenie, w myśl którego moneta jednopensowa winna mieć wagę 32 ziaren pszenicy. Ustanowił w ten sposób pewien miernik. Zresztą miernikom podlega całe mnóstwo spraw w naszym otoczeniu. Nastawiamy radio lub telewizor na dane pasmo (lub kanał), aby odebrać program nadawany na falach, których długość określa miernik. Sprawność umysłową także oceniamy na podstawie pewnych kryteriów. Nawet biegłość ucznia w czytaniu można zbadać za pomocą odpowiedniego testu.
2. Z jakimi miernikami innego rodzaju obecnie spotykamy się rzadko i dlaczego?
2 Ważniejsze są jednak te mierniki, które wyznaczają wartości moralne oraz sposób prowadzenia się pod tym względem. Bez nich na nic się nie zdadzą tamte pierwsze. Na przykład pewna komisja do spraw szkolnictwa wyższego stwierdziła, że spośród 25 000 studentów prawie połowa jest zdania, iż koledzy ich otrzymywali promocje nie dzięki pilnej nauce, lecz przez uciekanie się do nieuczciwości. A co powiedzieć o miernikach ludzi piastujących urzędy publiczne? Czy postępowanie większości przywódców uczy dzisiejszą młodzież szacunku dla wartości moralnych? Oto, co powiedziała na ten temat historyczka Barbara Tuchman: „Rezygnuje się z moralnego przewodnictwa w tym sensie, że panuje ogólna niechęć do ustanawiania mierników”.
3. Dlaczego powinniśmy się spodziewać, że Jehowa postępuje według mierników moralności?
3 A jak się przedstawia sprawa z Jehową Bogiem? Otóż kieruje się On miernikami, tak samo jak ziemski ojciec, który może uznawać określone wartości i stawiać wymagania co do zachowywania się w domu bądź też traktowania innych osób. Jehowa, który dla całego wszechświata jest Sędzią, Prawodawcą i Królem, podaje na kartach Biblii prawa i przepisy, inaczej mówiąc wyraźnie nakreślone zasady ukazujące, jakie są Jego mierniki moralności oraz czego oczekuje od ludzi. Są to więc wytyczne, w myśl których mamy postępować (Ps. 25:4, 5; 86:10, 11; Izaj. 33:22).
4. Dlaczego mają nas interesować przyczyny, dla których należy przyjąć mierniki Boże?
4 Któż z nas kwestionowałby wartość mierników Jehowy? Mogą nas jednak irytować w razie konfliktu z naszymi osobistymi pragnieniami. Może się wtedy pojawić skłonność do pomniejszania znaczenia tych norm lub do potraktowania ich inaczej w tym mniemaniu, że nasza sytuacja jest wyjątkowa i wobec tego trzeba je odpowiednio nagiąć. Rozpatrzmy więc pokrótce, dlaczego powinniśmy akceptować Boskie mierniki moralności i jaki pożytek możemy z tego odnieść.
MIERNIKI BOŻE W ZESTAWIENIU Z LUDZKIMI
5, 6. Jaką naukę możemy wyciągnąć z tego, czego Jehowa dokonał w ciągu pierwszych sześciu dni stwarzania?
5 Po sześciu twórczych dniach Bóg uznał swe dzieło za „bardzo dobre” (Rodz. 1:31). Wszystko zostało stworzone w logicznym porządku, bez żadnej wady. Rośliny i zwierzęta zajmowały odpowiednie miejsca i rozmnażały się według swego rodzaju, bez potrzeby przeobrażania się w inne gatunki (Rodz. 1:25). Zadaj sobie, czytelniku, pytanie: Dokąd albo do kogo miałby się Jehowa udać po wskazówki co do dzieła stwarzania? Rzecz oczywista, że w sobie samym znalazł wiedzę i mądrość potrzebne do wykonania tego wszystkiego — więcej, do wykonania w sposób doskonały, połączony
z ustanowieniem odpowiednich mierników czyli norm (Izaj. 40:12-14). Dzięki tym miernikom potrafimy klasyfikować i rozpoznawać niezliczone gatunki roślin, ryb, ptaków bądź zwierząt lądowych.
6 Jehowa postawił kiedyś kilka pytań, które nam ułatwią porównanie Jego wiedzy, umiejętności i mierników z ludzkimi możliwościami w tym zakresie. Bóg zapytał Hioba: „Gdzieżeś był, kiedy zakładałem podwaliny ziemi? Opowiadaj, jeżeli wiesz, jak zrozumieć”. Naukowcy podają nam zaledwie szacunkowe oceny wieku wszechświata. Rzecz jasna nie było jeszcze wtedy ludzi, którzy mogliby zapamiętać, kiedy i jak Bóg stwarzał ziemię. „Czy choćby raz w życiu”, dopytywał się Bóg, „sprowadziłeś poranek i pouczyłeś jutrzenkę o miejscu jej?” Fizycy badają ruch wirowy ziemi, usiłują naśladować procesy, dzięki którym nasze słońce wytwarza życiodajną energię, i mozolą się nad skomplikowanymi wzorami, żeby wyjaśnić istotę tak powszedniego zjawiska jak światło. I jak wyglądają ich osiągnięcia w porównaniu z dokonaniami Boga? Jehowa mówił dalej: „Czy znasz ustawy nieba? (...) Czy podniesiesz swój głos pod chmury, aż obfitość wód ciebie okryje? Czy wysyłać możesz błyskawice”? W końcu Hiob przyznał: „Otom jest nędzny [mało się liczę, New World Translation], co Tobie odpowiem?” „Wiem, że Ty wszystko możesz, i nie wzbroniony [nieosiągalny, NW] jest Tobie żaden zamysł”. Czy jesteś tego samego zdania? (Hioba 38:4, 12, 33-35; 40:4; 42:2, Miłosz).
7, 8. Jak ty sam jako stworzenie ludzkie stanowisz świadectwo dokonań Bożych?
7 Ukoronowaniem Bożej działalności twórczej na ziemi był człowiek. Najnowocześniejszy aparat fotograficzny to zaledwie nieudolne naśladownictwo wyższego miernika, jakim jest twoje oko. Twój układ trawienny i przemiana materii prześcigają wszystko, co kiedykolwiek udało się osiągnąć inżynierom chemii i biologom. Chociaż cechuje nas różnorodność, to jednak nasze cudownie ukształtowane ciała odpowiadają wymogom standaryzacji. Gdyby chirurg musiał ci zoperować wyrostek robaczkowy, czy martwiłbyś się o to, że w jamie brzusznej natknie się na migdałki albo mózg? Nie, gdyż porządek (standaryzacja) w Bożym dziele twórczym umożliwia lekarzowi studiowanie anatomii, dzięki czemu potrafi on przeprowadzić konieczny zabieg.
8 W czaszce, a nie w brzuchu, masz wbudowany komputer, który wydajnością i wszechstronnością znacznie przewyższa najwymyślniejsze urządzenia elektroniczne. Mózg pozwala ci podziwiać dzieła Stwórcy, na przykład miliardy słońc w milionach galaktyk na niebie. Bóg ustanowił prawa rządzące precyzyjnie uporządkowanym ruchem ciał niebieskich, które dzięki temu mogą nam
służyć za miernik do odliczania czasu: dni i nocy, pór roku i lat (Rodz. 1:14; Ps. 8:4, 5, Nowy Przekład).
9. Do jakiego wniosku dochodzimy, porównując czyny i mierniki Boże z ludzkimi?
9 Porównaj osiągnięcia Boga z tym, co uczynił człowiek. Pomimo ustanowienia przez rządy najrozmaitszych reguł i norm ludzie zanieczyścili wodę i powietrze, wytępili liczne gatunki dzikich zwierząt, podzielili społeczeństwo pod względem politycznym, religijnym i rasowym oraz wzbudzili powszechną obawę o to, czy wojna, skażenie naturalnego środowiska albo głód nie unicestwią życia na naszej planecie. Bóg naprawdę nie przesadzał, gdy mówił o nas: „Jak niebiosa są wyższe niż ziemia, tak moje drogi są wyższe niż drogi wasze i myśli moje niż myśli wasze” (Izaj. 55:9, NP). Zamiast więc polegać na ludzkiej ocenie tego, jakich zasad się trzymać, czy nie powinniśmy raczej zainteresować się wytycznymi, czyli miernikami Jehowy? (Prz. 16:25; Izaj. 30:21).
10. Jak powinniśmy się odnosić do Boskich mierników moralności, znając Jego materialne dzieło stworzenia?
10 Materialne dzieła twórcze potwierdzają, że Bóg „doskonały jest w [wszelkich] swych poczynaniach”. Ale tekst Księgi Powtórzonego Prawa 32:4 wspomina dalej o przymiotach moralnych Jehowy. Czy patrząc na Jego dokonania oraz mierniki rządzące światem fizycznym — od gwiazd aż do cząstek elementarnych, od drobnoustrojów aż po nasz ludzki organizm — nie powinniśmy odnosić się z zaufaniem do Jego norm moralnych? Ustanowił przecież pod tym względem doskonałe kryteria, na których możemy opierać nasze stosunki z Nim samym oraz z naszymi bliźnimi (Mich. 6:6-8).
11. W jakich dziedzinach możesz odnosić korzyści ze stosowania mierników Bożych?
11 Jehowa nie ogranicza swych zaleceń jedynie do wąskiego wycinka naszego życia, na przykład do określonych kwestii doktrynalnych lub do jakichś ceremonii. Jego mierniki moralności dotyczą wszystkich dziedzin życia — spraw rodzinnych, postępowania w interesach, traktowania osób odmiennej płci, postawy wobec współchrześcijan oraz udziału w wielbieniu Boga (Izaj. 48:17; Jak. 1:25). W proroctwie Izajasza 55:11 czytamy, że ‛słowo, które wychodzi z ust Bożych, spełnia pomyślnie to, z czym je wysłał’ (NP). Tak samo gdy sumiennie dokładamy starań, aby przestrzegać Jego mierników, będzie nam się lepiej wiodło, zdziałamy więcej dobrego i będziemy szczęśliwsi.
BEZPIECZNI DZIĘKI NIEZAWODNYM WSKAZÓWKOM BOŻYM
12, 13. Jaka dała się ostatnio zauważyć zależność pomiędzy przestrzeganiem Boskich mierników moralności a zachowywaniem zdrowia?
12 Mierniki Boże mogą się okazać pomocne w różny sposób, także bezpośrednio i namacalnie. Na przykład czasopismo The New York Times Magazine z 6 lutego 1983 roku informuje o nowej chorobie, którą ‛lekarze pracujący nad rozszyfrowaniem jej nazwali najbardziej złośliwą epidemią stulecia’. Chodzi o zespół nabytego braku odporności (po angielsku: Acquired Immune Deficiency Syndrome, w skrócie AIDS). Choroba ta niszczy system obronny organizmu człowieka, wydając go na łup zapalenia płuc, rzadkich odmian raka (takich jak krwotoczna mięsakowatość skóry) lub innych zagadkowych schorzeń. Jak wysoka jest śmiertelność wśród cierpiących na AIDS? Podobno w ciągu dwóch lat wynosiła ona ponad 65 procent.a
13 Naukowcy sądzą, że AIDS przenoszą wydzieliny organizmu (zwłaszcza płyn nasienny) oraz krew. Dotąd nabawiali się tej choroby głównie homoseksualiści wskutek swych małowybrednych kontaktów cielesnych, chociaż przerzuca się już także na partnerów płci odmiennej. Pewien pederasta wyznał: „To tak jak na wojnie. Nie wiemy, gdzie trafi bomba. W ciągu półtora roku zmarło na AIDS 18 moich kolegów.
12 innych jest teraz ciężko chorych”. W tym samym artykule czytamy: „W miarę utraty sił wielu z nich zaczyna się zastanawiać nad swoim życiem, dochodząc niekiedy do wniosku, że spotkała ich kara za niepohamowane szukanie przyjemności”. Ustanowione przez Boga mierniki moralności, chociażby te, które wymienia List 1 do Koryntian 6:9, 10, bez wątpienia są nam pomocne. Stanowią dla nas ochronę!
14. Na jakie jeszcze mierniki Boże kieruje uwagę problem AIDS? (Powt. Pr. 12:23-25).
14 Ale to jeszcze nie wszystko. AIDS wykryto u wielu ludzi pochodzących z wysp Morza Karaibskiego. Dr Sheldon Landesman powiedział w związku z tym: ‛Wiemy, że nasi pacjenci to nierzadko osoby uwikłane w praktyki wuduistyczne i spirytyzm’. Najwidoczniej
zarażają się tą chorobą podczas swoich obrzędów. W rozprzestrzenianiu się AIDS mają również udział transfuzje krwi oraz produkty krwiopochodne. „Zespół nabytego braku odporności jest obecnie — po nie dającym się opanować krwotoku — drugą z najczęstszych przyczyn zgonów wśród chorych z hemofilią. Ostatnio pojawił się też na oddziałach chirurgicznych u pewnej liczby pacjentów, którym przetaczano krew; wywołało to u niektórych obserwatorów obawy o stan zasobów znajdujących się w bankach krwi w naszym kraju”. Okres wylęgania przypuszczalnie waha się w granicach od sześciu miesięcy do dwóch lat. Zanim więc niektórzy zdadzą sobie sprawę z tego, że zapadli na AIDS, „mogą nieświadomie zarazić setki osób przez kontakty seksualne, oddawanie krwi lub w jeszcze inny, nieznany dotąd sposób”. Mierniki Boże dotyczące moralności w sferze życia seksualnego, wystrzegania się spirytyzmu oraz ‛powstrzymywania się od krwi’ zabezpieczają nas przed tą i wieloma innymi chorobami (Powt. Pr. 18:10-12; Prz. 5:18-23; Dzieje 15:29; 21:25).
15. Dlaczego pomocne okazują się kryteria Jehowy odnośnie do spożywania alkoholu?
15 Jeżeli chcesz, czytelniku, kolejnego dowodu na to, że mierniki Jehowy są nam pomocą, przypomnij sobie, że potępia On pijaństwo. Nie podoba Mu się nawet, gdy ktoś ‛oddaje się nadmiernie winu’ (1 Tym. 3:3, 8; Rzym. 13:13). Wielu z tych, co zlekceważyli ów Boski miernik, cierpi wskutek chorób, które rozwijają się lub nasilają z powodu nadużywania alkoholu. Wbrew radzie Pawła, aby spożywać tylko „trochę wina”, u niektórych chrześcijan weszło w zwyczaj, że po prostu się upijają, rzekomo dla odprężenia (1 Tym. 5:23). Stopniowo może się u nich pojawić charakterystyczny dla alkoholików rozstrój (w sensie fizycznym, psychicznym i moralnym). Jego następstwem są liczne trudności, w tym również utrata szacunku, napięcie w rodzinie lub całkowity jej rozpad, trwonienie zarobionych pieniędzy, a nawet wyrzucenie z pracy. Czy mierniki Boże dotyczące korzystania z napojów alkoholowych nie są dla nas pod tym względem ochroną?
16. Jak Boskie mierniki służą Świadkom Jehowy pomocą w rozwiązywaniu problemów pieniężnych?
16 Boskie mierniki okazały się też praktyczne w sprawach finansowych. Stwórca żąda od chrześcijan, żeby byli uczciwi i rzetelnie pracowali (Efez. 4:28; Kol. 3:23; porównaj z tym Ewangelię według Łukasza 16:10-12). Doniesienia z całego świata dowodzą, że wielu Świadków Jehowy utrzymało się na posadzie, gdy zwalniano innych pracowników; niekiedy chrześcijanie otrzymywali nawet awans za uczciwość i sumienne pełnienie obowiązków. Czy znasz takie przykłady? Oczywiście gdy ktoś pracuje zawodowo, ma w ciężkich czasach mniej kłopotów. Korzyści ekonomiczne daje też wystrzeganie się niebiblijnych zwyczajów i nałogów.
Więcej informacji na ten temat można znaleźć w rozdziale „Co pomaga wybrnąć z kłopotów pieniężnych” książki pod tytułem: Jak znaleźć prawdziwe szczęście.b Zapewne potrafisz przytoczyć jeszcze inne przykłady praktycznej przydatności mierników Bożych w dziedzinie gospodarowania.
17. Co nakazał Bóg w związku z wykluczeniem? Dlaczego jest to mądre?
17 Ponadto zasady Jehowy okazują się mądre i pomocne w życiu zboru chrześcijańskiego. Bóg zarządził na przykład, aby chrześcijanin, który trwa w grzechu i nie przejawia skruchy, został wykluczony ze społeczności zborowej. Nie należy się też „zadawać z kimkolwiek, kto będąc nazywany bratem, jest rozpustnikiem albo chciwcem, albo bałwochwalcą, rzuca obelgi, jest pijakiem albo zdziercą; nawet nie jadajcie z takim”. Niektórym osobom w świetle ich własnych mierników może się to wydawać bezlitosne, ale Bóg wie lepiej. Miłościwie strzeże czystości zboru, bo „odrobina zaczynu zakwasza całe ciasto” (1 Kor. 5:11, 6). Mądrość leżąca u podstaw Jego zakazu, by nie spożywać posiłków z wykluczonymi, ilustruje następująca wypowiedź dra A. L. McGinnisa, autora książki The Friendship Factor (O przyjaźni):
„Do najlepszych sposobów umacniania przyjaźni należy wspólne spożywanie posiłków. Dzielenie się z kimś chlebem jest czynnością niemalże sakramentalną. Czy na przykład zauważyliście, jak trudno jest zjeść posiłek z nieprzyjacielem, a mimo to w dalszym ciągu uważać go za wroga”?
18. Jak pożyteczny okazuje się miernik Boży, jeśli chodzi o traktowanie odstępców?
18 Obstawanie przy miernikach Bożych może też skutecznie zapobiec szerzeniu się fałszywych nauk i poglądów. W pierwszym wieku naszej ery Hymeneus i Filetus popadli w odstępstwo, przy czym usiłowali podkopać wiarę u innych. Miernik Boży brzmiał: „Unikaj próżnej mowy, która narusza to, co święte” (2 Tym. 2:16-19). Chrześcijanie trzymający się go nie będą zainteresowani słuchaniem odstępców ani też zdobywaniem szkodliwych pism, które tamci mogliby rozpowszechniać „dla nieuczciwego zysku”. Po co wspierać finansowo ich niegodziwość, kupując taką literaturę? (Tyt. 1:11). Jako lojalni chrześcijanie przestrzegajmy mierników Bożych, karmiąc swe umysły tym, co prawdziwe i słuszne, oraz wiernie i z docenianiem trzymając się kanału, dzięki któremu poznaliśmy prawdę zawartą w Biblii. (Porównaj z tym List 1 do Tymoteusza 4:16).
19. W jakich jeszcze dziedzinach mogą się okazać pomocne zasady Jehowy?
19 Kryteria ustanowione przez Boga są także pomocne Świadkom Jehowy w wielu innych sprawach. Współmałżonków zachęcają do miłości, poszanowania i jedności, mimo że panujące dziś rozluźnienie obyczajów i domaganie się dalszych swobód prowadzi do masowych rozwodów. Normy ustalone przez Jehowę skłaniają chrześcijańskie dzieci do podporządkowywania się rodzicom i wystrzegania się buntowniczości, która cechuje wielu ich szkolnych kolegów. Młodzież, która ceni mierniki Boże, zamiast odrzucać autorytet rodzicielski i wcześnie opuszczać dom, chętnie korzysta z opartych na Biblii rad i pouczeń, jakich udziela jej starsze pokolenie chrześcijan (Kol. 3:18-21).
POSŁUSZNIE STOSUJMY SIĘ DO MIERNIKÓW JEHOWY
20-22. O czym musimy pamiętać, jeśli już mówimy o miernikach Bożych?
20 Na pewno nie omówiliśmy tu każdej z licznych kwestii, w których mierniki Boże mogą nam być pomocne. Może pamiętasz jakieś szczególne sytuacje, gdy pomogły tobie osobiście. Jeżeli tak, to wspaniale! Warto o tym wspomnieć w rozmowach z innymi chrześcijanami, aby ich zachęcić.
21 Nie wolno nam jednak zapominać, jak łatwo można dać się odciągnąć od zasad Bożych. Pamiętamy zapewne, że do Izraelitów powiedział Jehowa przy górze Synaj: „Jeśli będziecie ściśle posłuszni memu głosowi i naprawdę będziecie
się trzymać przymierza ze mną, staniecie się niezawodnie moją szczególną własnością spośród wszystkich innych ludów”. Oni zaś entuzjastycznie zawołali: „Gotowi jesteśmy spełnić wszystko, co rzecze Jehowa”. Jakże odmienne postępowanie obrali mimo to w ciągu następnych lat! (Wyjścia 19:5, 8; Liczb 14:1-4, 10).
22 Zatem przyswajajmy sobie zasady Jehowy i trzymajmy się ich! Przylgnięcie do niezrównanych mierników, jakimi prowadzi On nas przez życie, to naprawdę droga mądrości i szczęścia (Ps. 19:8-12, NP).
[Przypisy]
a Na temat omawianej choroby zaczynają się ukazywać wzmianki również w prasie polskiej, na przykład w miesięczniku „Wiedza i Życie” z marca 1983, w „Gazecie Krakowskiej” i wielu innych.
b Wydało ją Towarzystwo Strażnica (Watchtower Bible and Tract Society of New York, Inc.).
Czy sobie przypominasz?
• Jakich dowodów na to, że Jehowa ustanawia mierniki, dostarczają Jego widzialne dzieła twórcze?
• Dlaczego od Jehowy możemy oczekiwać nakreślenia kryteriów moralnych?
• Jakimi przykładami mógłbyś zilustrować, że mierniki Jehowy były ci pomocą?
• Co myślisz o stosowaniu się do mierników Bożych?
[Ramka na stronach 15, 16]
AIDS — epidemia lat osiemdziesiątych
„Prawie trzy czwarte osób, które jako pierwsze nabawiły się tej choroby, już nie żyje. Część naukowców uważa, że wszystkie zachorowania skończą się zejściem śmiertelnym”. Mowa tu o zespole nabytego braku odporności, który najczęściej bywa określany skrótem swej angielskiej nazwy: AIDS („Science 83”, wydanie z marca br.).
Pewien lekarz stwierdził: „Działa to jak automat. Po włączeniu wiadomo, że nic już nie zatrzyma dalszego biegu. Można tylko obserwować, jak załamuje się system obronny. Skończysz z jednym zakażeniem, a wyskakuje ci następne. Chory dostaje zapalenia płuc, potem opryszczki, z kolei grzybicy mózgu, aż w końcu wirus atakuje okrężnicę [jelito grube]”. Jeden z jego pacjentów zajmował się częściowo boksem zawodowym, grał w tenisa, a nawet podnosił ciężary. Mężczyzna ten „utrzymywał stałe kontakty z przyjaciółką i tylko raz zadał się z homoseksualistą jakieś sześć miesięcy przed ujawnieniem się choroby”. Co się z nim stało? „Zmarł w wieku trzydziestu lat z powodu perforacji jelita, w sześć tygodni od momentu postawienia diagnozy”.
Co przedsięwzięto, żeby zbadać wszelkie okoliczności, w jakich rozwija się AIDS? Centrum Kontroli Chorób, które pracuje nad tym zagadnieniem, znajduje się w Atlancie (stan Georgia, USA). Dnia 13 lutego 1983 roku czołowa gazeta wydawana w tym mieście doniosła: „Nigdy jeszcze Centrum nie wyznaczyło na tak długi okres tylu swoich pracowników — jak dotąd około 100 osób — do badania konkretnego zagrożenia zdrowia społeczeństwa. Praca tej grupy to jeden z najbardziej popieranych i intensywnie prowadzonych wysiłków badawczych w historii medycyny. (...) W przekonaniu, że chorobę wywołuje jakiś wirus, który trzeba znaleźć — co wcale jeszcze nie jest pewne — naukowcy próbują wyhodować zarazki w ciele zwierząt doświadczalnych albo w probówkach”. Ponieważ jednak okres wylęgania AIDS trwa od sześciu miesięcy do dwóch lat, prowadzone teraz eksperymenty mogą do roku 1985 nie dawać żadnych rezultatów. W chwili obecnej wirusolodzy i mikrobiolodzy ze wspomnianego Centrum „sądzą, iż wcale nie są bliżsi odkrycia czynnika chorobotwórczego [wywołującego AIDS] niż przed rokiem, gdy rozpoczynali swoje badania”.
W styczniu Centrum Kontroli Chorób zorganizowało konferencję na temat AIDS. Jak podaje „Journal of the American Medical Association”, dr D. Armstrong z kliniki onkologicznej im. Sloan-Ketteringa oświadczył wszystkim zebranym: „Nie mam absolutnie żadnych wątpliwości co do tego, że zespół AIDS jest przenoszony drogą płciową oraz przez krew”. Czasopismo „Science 83” tak przedstawiło ogólny punkt widzenia: „Naukowcy uważają, że rozprzestrzenia się on w wyniku ‛bliskich kontaktów’ z chorymi, na przykład przez wspólne igły do strzykawek lub stosunek płciowy. Wynika stąd, że czynnika chorobotwórczego należy szukać w krwiobiegu. U wielu osobistości ze świata medycznego wzbudziło to obawy o miliony ludzi, którzy oddają i przyjmują krew”.
Dotychczas nie opracowano testów, którymi by można wykryć nosicieli AIDS. Toteż banki krwi nie potrafią określić, którzy dawcy są już zarażeni. Zaproponowano, aby nie pobierać krwi od osób ze szczególnie zagrożonych środowisk, przede wszystkim od homoseksualistów. Ci jednak podnieśli krzyk, że to dyskryminacja i naruszanie należnych praw. (A kto pomyślał o prawach osób, które otrzymują zakażoną krew?) Co więcej, podczas spotkania w Centrum Kontroli Chorób przedstawiciel ogólnokrajowego związku homoseksualistów (National Gay Task Force) powiedział: „Wielu naszych ludzi nie przyzna się do tego, kim są; nie będą wypełniać żadnych kwestionariuszy”. Podobne protesty dało się słyszeć z Republiki Południowej Afryki, gdy po śmierci dwóch pracowników Południowoafrykańskich Linii Lotniczych padła propozycja eliminowania krwiodawców.
Ostatnio odkryto, że również kobiety współżyjące z mężczyznami zarażonymi AIDS mogą zapaść na tę chorobę. Kolejną grupą ofiar są dzieci. Zachorowały niektóre niemowlęta, gdy z powodu niezgodności czynnika Rh podano im po urodzeniu krew lub środki krwiopochodne. Inne mogły się zarazić albo jeszcze w łonie matki, albo już później przez bardzo bliski kontakt z chorymi rodzicami lub postronnymi nosicielami AIDS.
Ponieważ liczba zgłoszonych zachorowań podwaja się co sześć miesięcy, z pewnością usłyszymy jeszcze znacznie więcej o tej straszliwej epidemii lat osiemdziesiątych (Gal. 6:7, 8).
[Ilustracja na stronie 13]
Twórcze dzieła Jehowy — od najdrobniejszego do największego w rozmiarach — świadczą zgodnie, że potrafi ustanawiać mierniki",,https://wol.jw.org/wol/finder?wtlocale=P&docid=1983443&q=jehowy%2Bwirus&p=doc&srcid=sch&srctype=jwo
" TEMAT Z OKŁADKI | CHOROBY — JAK ZMINIMALIZOWAĆ RYZYKO
Broń się przed chorobami","WIELE starożytnych miast było otoczonych potężnymi murami. Jeśli wrogowi udało się przedrzeć przez nie chociaż w jednym miejscu, zagrożone było bezpieczeństwo całego miasta. Podobnie jest z twoim organizmem. To, jak dbasz o jego system obronny, ma duży wpływ na twoje zdrowie. Dowiedz się, jak mógłbyś narazić się na chorobę, oraz poznaj najlepsze sposoby obrony.
1 WODA
ZAGROŻENIE: Wrogie mikroorganizmy mogą się wedrzeć do twojego ciała, kiedy pijesz skażoną wodę.
JAK SIĘ BRONIĆ: Najlepiej nie dopuszczać do zanieczyszczenia wody, z której korzystasz. Jeśli wiesz albo podejrzewasz, że nie nadaje się ona do picia, możesz ją uzdatnić w warunkach domowych
 *. Przechowuj wodę pitną w zamkniętych naczyniach. Pamiętaj o higienie, również kiedy ją nalewasz — używaj czystego czerpaka albo kranika. Nigdy nie wkładaj rąk do naczynia z wodą do picia. Jeśli to możliwe, najlepiej jest mieszkać w okolicy, w której fekalia są odpowiednio usuwane, dzięki czemu nie zagrażają źródłom wody pitnej.
2 JEDZENIE
ZAGROŻENIE: Szkodliwe organizmy mogą się znajdować w jedzeniu.
JAK SIĘ BRONIĆ: Nawet jedzenie, które wygląda na zdrowe i pożywne, może być skażone. Dlatego nabierz zwyczaju dokładnego mycia wszystkich owoców i warzyw. Kiedy przygotowujesz albo podajesz jedzenie, dbaj o czystość rąk, sprzętów kuchennych oraz blatu. Żeby zniszczyć szkodliwe mikroorganizmy, niektóre produkty należy gotować w odpowiedniej temperaturze. Uważaj na jedzenie, które straciło kolor albo ma nieprzyjemny zapach czy smak — może to wskazywać, że czai się na ciebie armia zarazków. Produkty, których akurat nie używasz, wkładaj od razu do lodówki. Unikaj przygotowywania jedzenia dla innych, kiedy jesteś chory
 *.
 3 OWADY
ZAGROŻENIE: Niektóre owady mogą zarażać żyjącymi w nich szkodliwymi mikroorganizmami.
JAK SIĘ BRONIĆ: Ogranicz kontakt z przenoszącymi choroby owadami, pozostając w domu, kiedy są najbardziej aktywne, albo nosząc ubranie, które chroni skórę, na przykład długie rękawy i spodnie. Śpij pod moskitierą nasączoną środkiem odstraszającym owady i sam używaj takiego środka. Usuń zbiorniki ze stojącą wodą, w których mogłyby się mnożyć komary
 *.
4 ZWIERZĘTA
ZAGROŻENIE: Mikroorganizmy, które żyją w zwierzętach i nie wyrządzają im żadnej szkody, u człowieka mogą wywołać chorobę. Jeśli ugryzło cię lub podrapało jakieś zwierzę czy też miałeś kontakt z odchodami zwierzęcymi, może ci grozić niebezpieczeństwo.
JAK SIĘ BRONIĆ: Żeby ograniczyć zagrożenie, niektórzy ludzie decydują się trzymać zwierzęta poza domem. Jeśli dotykałeś zwierzęcia domowego, umyj ręce. Unikaj dzikich zwierząt. Jeśli zostałeś pogryziony albo podrapany, dokładnie przemyj ranę i skonsultuj się z lekarzem
 *.
5 LUDZIE
ZAGROŻENIE: Niektóre zarazki mogą się dostać do twojego ciała drogą kropelkową, kiedy ktoś kaszlnie albo kichnie. Mogą być przekazywane również przez dotyk, na przykład uścisk dłoni albo przytulenie. Pozostawione przez innych zarazki mogą się czaić na klamkach, poręczach, telefonach, pilotach telewizyjnych, monitorach oraz klawiaturach.
JAK SIĘ BRONIĆ: Nie korzystaj z należących do kogoś przedmiotów użytku osobistego, na przykład maszynki do golenia, szczoteczki do zębów czy ręcznika. Unikaj kontaktu z płynami ustrojowymi zwierząt oraz innych ludzi, w tym z krwią lub produktami, które ją zawierają. Nie bagatelizuj korzyści wynikających z dokładnego i częstego mycia rąk. Jest to prawdopodobnie najskuteczniejszy sposób zapobiegania szerzeniu się chorób.
Jeśli to możliwe, w czasie choroby pozostawaj w domu. Zgodnie z zaleceniami Amerykańskich Ośrodków Profilaktyki i Zwalczania Chorób kaszleć i kichać powinno się w chusteczkę albo rękaw, a nie w dłonie.
Pewne starożytne przysłowie mówi: „Roztropny, ujrzawszy nieszczęście, kryje się” (Przysłów 22:3). We współczesnym świecie, w którym otacza nas wiele potencjalnie niebezpiecznych chorób, te słowa nadal są aktualne. Dlatego zasięgnij informacji w miejscowych ośrodkach opieki zdrowotnej i „ukryj się” przed niebezpieczeństwem, dbając o higienę. Wzmocnij swoją obronę i zminimalizuj ryzyko choroby.
^ W celu poprawienia jakości wody WHO zaleca stosowanie w warunkach domowych kilku metod, w tym chlorowania, dezynfekcji solarnej (wystawianie wody na działanie promieni słonecznych), filtrowania oraz gotowania.
^ Więcej informacji o tym, co zrobić, żeby jedzenie było bezpieczne, można znaleźć w Przebudźcie się! z czerwca 2012 roku, strony od 3 do 9.
^ O sposobach zapobiegania malarii możesz przeczytać w Przebudźcie się! z lipca 2015 roku, strony 14 i 15.
^ Rany zadane przez jadowite zwierzęta zwykle wymagają natychmiastowej pomocy medycznej.
Jak zminimalizować ryzyko w trakcie epidemii
W roku 2014 na całym świecie nagłówki gazet informowały, że w Afryce Zachodniej gwałtownie rozprzestrzenia się wirus ebola. Świadkowie Jehowy zorganizowali w tym rejonie kampanię informacyjną, która pomogła wielu osobom zmniejszyć ryzyko zarażenia. Przedstawiciele Świadków opowiadają o podjętych działaniach.
W jaki sposób uświadamialiście ludziom zagrożenie?
Staraliśmy się przeciwdziałać panice i zamieszaniu, organizując w miejscach publicznych specjalne prezentacje. Wyjaśnialiśmy, w jaki sposób wirus się rozprzestrzenia, i ostrzegaliśmy przed zachowaniami, które mogą być niebezpieczne.
Jakie praktyczne działania podjęliście?
Za pomocą termometrów na podczerwień mierzyliśmy temperaturę osobom, które przychodziły na spotkania w naszych miejscach wielbienia. Wszyscy starannie unikali niepotrzebnego kontaktu fizycznego, na przykład podawania sobie rąk czy uścisków, oraz wielokrotnie w ciągu dnia myli dłonie. W wielu miejscach przygotowaliśmy stanowiska do mycia rąk wodą z chlorem.
Jak udawało się wam organizować zebrania i prowadzić edukację biblijną?
Gdzieniegdzie rząd wprowadził kwarantannę, więc na pewien czas odwołaliśmy wszystkie publiczne spotkania. W takich okolicach, żeby wielbić Boga, rodziny spotykały się w swoich domach. W celu ograniczenia kontaktu fizycznego niektórzy prowadzili studia biblijne przez telefon.
Co robiliście, jeśli u kogoś pojawiały się objawy choroby?
Informowaliśmy władze. Każdy, kto miał do czynienia z chorym na ebolę, brał udział w pogrzebie chorej osoby albo miał jakieś objawy zakażenia, unikał kontaktów z innymi przez 21 dni, bo uważa się, że tyle maksymalnie może trwać okres inkubacji tego wirusa.",,https://www.jw.org/open?docid=102016205&prefer=lang&wtlocale=P
Aktualne wydarzenia w świetle Biblii,"Aktualne wydarzenia w świetle Biblii
„RULETA ROSYJSKA W PŁYNIE”
◆ U tysięcy ludzi weszło dziś w zwyczaj sprzedawanie swojej krwi. Dr Fauzia Qureshi ze szpitala Jinnah w pakistańskim mieście Karaczi stwierdza, że 90 procent krwiodawców stanowią dawcy zawodowi — nigdzie nie pracujący, ułomni, często zażywający narkotyki i na ogół słabego zdrowia. Japońskie towarzystwa farmaceutyczne połowę swego zapotrzebowania na krew pokrywają drogą kupna i według tokijskiego dziennika The Daily Yomiuri „prawdopodobnie właśnie to jest przyczyną faktu, że liczba wypadków wirusowego zapalenia wątroby utrzymuje się wciąż na tym samym poziomie”, co dziesięć lat temu.
W Stanach Zjednoczonych sytuacja jest podobna. W pewnym artykule czasopisma New York jest mowa o zawodowych dawcach, którzy w ciągu zaledwie czterech lat sprzedali po pół litra krwi aż 444 razy. Ale bez względu na to, czy ją kupiono, czy nie, krew stanowi potencjalne niebezpieczeństwo. „Według naszych ustaleń wskutek komplikacji spowodowanych z transfuzjami krwi co roku umiera 5000 pacjentów”, miał powiedzieć dr Clive O. Callender, dyrektor do spraw przeszczepów na wydziale medycznym przy Howard University. „Komplikacją powodującą najwięcej zgonów jest zapalenie wątroby. Sądzimy, że rocznie umiera 1500 do 3000 pacjentów na zapalenie wątroby wywołane transfuzją krwi” (National Enquirer z 6 maja 1975 r.). Przez długi czas uważano, że wskutek zamrożenia surowicy na jeden rok wirus zapalenia wątroby zostaje zabity. Aż tu niedawno technik-laborant w szpitalu wojskowym im. Waltera Reeda rozmroził krew pobraną jeszcze w roku 1941. Stwierdził, że zawierała wielką ilość wirusa wywołującego zapalenie wątroby, wciąż żywego mimo upływu trzydziestu trzech lat. Nic dziwnego, że w owym artykule z czasopisma New York nazwano transfuzję krwi „ruletą rosyjską w płynie”. („Ruleta rosyjska” to określenie gry hazardowej, w której się ryzykuje życiem).
OPERACJE BEZ KRWI
◆ W świetle tego, co powiedziano powyżej, interesujące jest doniesienie o osiągnięciach w dziedzinie chirurgii bez użycia krwi, zamieszczone w dzienniku Arkansas Gazette. Dr Carl L. Nelson z Centrum Medycznego przy Uniwersytecie Arkansas opracował metody znieczulania stosowane podczas operacji wymiany stawu (na przykład stawu biodrowego) bez transfuzji krwi. Doszedł do nich, zajmując się przypadkami Świadków Jehowy, którzy ze względów biblijnych nie zgadzają się na przetaczanie krwi. — Dzieje 15:20, 28, 29.
Jedna z tych metod polega na zastosowaniu nitroprusydku sodowego, oddziałującego na mikroskopijne mięśnie, od których są zależne wymiary żył i tętnic. Podczas gdy operacja wymiany stawu biodrowego przeprowadzona normalnym sposobem powoduje utratę trzech do czterech jednostek krwi, przy tej metodzie ubytek krwi zmniejsza się do niecałej jednostki; a temu już można zaradzić środkami zwiększającymi objętość osocza, które nie zawierają żadnych składników krwi i skutkiem tego nie stwarzają niebezpieczeństwa wirusowego zapalenia wątroby. W ciągu ostatnich dwóch lat dr Nelson przeprowadził trzydzieści operacji na Świadkach Jehowy bez uciekania się do transfuzji krwi.",,https://wol.jw.org/wol/finder?wtlocale=P&docid=1975529&q=jehowy%2Bwirus&p=doc&srcid=sch&srctype=jwo
"Czy życie wróci kiedyś do normalności? Jak Biblia może ci pomóc w świecie, który zmieniła pandemia?"," „Wszyscy chcemy odzyskać naszą normalność” — powiedziała kanclerz Niemiec Angela Merkel.
 Ponieważ pandemia COVID-19 nadal dezorganizuje życie ludzi na całym świecie, być może zgadzasz się z tymi słowami. Ale czym jest „normalność”, o której marzy tyle osób? Na co ludzie mają nadzieję?
  Chcą wrócić do dawnego życia. Niektórzy tęsknią za spotkaniami towarzyskimi, uściskami i podawaniem sobie rąk. Chcieliby też swobodnie podróżować. Jak mówi dr Anthony Fauci
 a, „zaczniemy zbliżać się do pewnego stopnia normalności (...), jeśli na nowo będziemy mogli chodzić do restauracji, kin i robić tego typu rzeczy”.
  Chcą ulepszyć swoje życie. Niektórzy widzą szansę na „nową normalność”, czyli życie nawet lepsze niż przed pandemią. Uważają, że ten świat musi się zmienić — świat, w którym ludzie są przeciążeni wyczerpującą, wielogodzinną pracą, cierpią z powodu nierówności społecznych i pogarszającego się zdrowia psychicznego. Klaus Schwab, założyciel Światowego Forum Ekonomicznego, twierdzi, że „pandemia otworzyła unikalne, choć wąskie okno możliwości refleksji, zmiany hierarchii wartości i resetu naszego świata”.
 Inni spotkali się z tyloma problemami w czasie pandemii, że powrót do normalności wydaje się im niemożliwy. Na przykład wiele osób straciło pracę, mieszkanie, zdrowie, a co najgorsze — swoich ukochanych bliskich.
 Oczywiście nikt nie może dokładnie przewidzieć, jak będzie wyglądał świat po pandemii (Kaznodziei 9:11). Jednak Biblia pomaga nam mieć realistyczne oczekiwania i radzić sobie z tym, co przynosi życie. Co więcej, opisuje przyszłość, która jest pewna i o której być może nigdy nawet nie marzyliśmy.
Właściwe spojrzenie na pandemię COVID-19
 Już dawno temu Biblia zapowiedziała, że w okresie nazwanym w niej „zakończeniem systemu rzeczy” miały występować epidemie (Mateusza 24:3; Łukasza 21:11). Kiedy weźmiemy to pod uwagę, to rozumiemy, że pandemia COVID-19 jest jednym z wielu wydarzeń — obok wojen, trzęsień ziemi czy głodu — które miały stanowić spełnienie proroctw biblijnych.
 Jak te informacje mogą nam pomóc? Chociaż sytuacja może się poprawiać, Biblia ostrzega, że żyjemy w „krytycznych czasach, trudnych do zniesienia” (2 Tymoteusza 3:1). Jeśli o tym wiemy, to łatwiej nam realistycznie patrzeć na życie.
 Poza tym Biblia wyjaśnia, że nasz świat pełny niekończących się problemów stoi w obliczu wielkiej zmiany. O jaką zmianę chodzi?
Przyszłość, jakiej się nie spodziewasz
 Biblia nie tylko zapowiedziała poważne problemy, z którymi dzisiaj się zmagamy, ale też lepsze czasy, które mają nadejść już niedługo. Opisuje przyszłość, o jakiej ludzkie rządy mogą tylko pomarzyć. Może ją zapewnić jedynie Bóg. Co zrobi? „Otrze z (...) oczu [ludzi] wszystkie łzy. Nie będzie już śmierci, smutku, krzyku ani bólu” (Objawienie 21:4).
 Bóg Jehowa
 b mówi: „Popatrz! Czynię wszystko nowe” (Objawienie 21:5). Jehowa obiecuje, że rozwiąże wszystkie problemy świata, w tym te, które nasiliły się w trakcie pandemii. Czego na przykład możemy się spodziewać?
  Wszyscy będą zdrowi fizycznie i psychicznie. Nie będziemy chorować ani umierać (Izajasza 25:8; 33:24).
  Będziemy mieli pracę, która da nam zadowolenie i nie będzie powodować frustracji ani wypalenia zawodowego (Izajasza 65:22, 23).
  Zniknie ubóstwo i głód (Psalm 72:12, 13; 145:16).
  Nie będziemy cierpieć z powodu ran emocjonalnych. Znowu zobaczymy naszych zmarłych bliskich, którzy powrócą do życia (Izajasza 65:17; Dzieje 24:15).
 Jak te informacje mogą nam pomóc? Biblia mówi: „Nadzieja, którą mamy, jest kotwicą dla naszego życia” (Hebrajczyków 6:19, przypis). Taka nadzieja na lepszą przyszłość daje nam siły do radzenia sobie z różnymi wyzwaniami. Chroni nas przed nadmiernym stresem i pomaga nam zachowywać radość i emocjonalną równowagę.
 Ale czy naprawdę można ufać temu, co obiecuje Biblia? Znajdź odpowiedź w artykule „Biblia — wiarygodne źródło prawdy”.
Pomocne zasady biblijne
  Ceń życie
 Werset biblijny: „Mądrość (...) zachowuje przy życiu tego, kto ją posiada” (Kaznodziei 7:12).
 Co to oznacza dla ciebie: Podejmuj mądre decyzje, żeby zmniejszyć ryzyko zachorowania. Analizuj, jak wygląda sytuacja w rejonie, w którym mieszkasz. Stosuj się do zasad bezpieczeństwa zalecanych przez władze. Bierz pod uwagę liczbę zakażeń w twojej okolicy i to, ile osób jest w pełni zaszczepionych.
  Cały czas zachowuj ostrożność
 Werset biblijny: „Mądry jest ostrożny i odwraca się od zła, natomiast głupi jest lekkomyślny i zbyt pewny siebie” (Przysłów 14:16).
 Co to oznacza dla ciebie: Dalej rób to, co konieczne, żeby chronić swoje zdrowie. Specjaliści przewidują, że koronawirus, który wywołał obecną pandemię, prędko nas nie opuści.
  Korzystaj z wiarygodnych informacji
 Werset biblijny: „Naiwny wierzy każdemu słowu, ale roztropny zastanawia się nad każdym swoim krokiem” (Przysłów 14:15).
 Co to oznacza dla ciebie: Nie wierz ślepo we wszystkie informacje, które do ciebie docierają. Pamiętaj — jeśli będziesz podejmował decyzje oparte na fałszywych doniesieniach, możesz zaszkodzić swojemu zdrowiu.
  Myśl pozytywnie
 Werset biblijny: „Nie pytaj: ‚Czemu dawniej było lepiej niż dziś?’, bo nie pytasz o to z mądrości” (Kaznodziei 7:10).
 Co to oznacza dla ciebie: Zamiast tęsknić za życiem sprzed pandemii, jak najlepiej wykorzystuj swoje obecne warunki. Unikaj rozmyślania o tym, czego nie mogłeś zrobić z powodu wprowadzonych obostrzeń.
  Okazuj innym szacunek
 Werset biblijny: „Szanujcie najróżniejszych ludzi” (1 Piotra 2:17).
 Co to oznacza dla ciebie: Ludzie różnie reagują na pandemię i jej skutki. Szanuj ich prawo do własnych poglądów. Ale sam trzymaj się swoich rozsądnych decyzji. Miej wzgląd na osoby niezaszczepione, w podeszłym wieku i mające poważne problemy zdrowotne.
  Bądź cierpliwy
 Werset biblijny: „Miłość jest cierpliwa i życzliwa” (1 Koryntian 13:4).
 Co to oznacza dla ciebie: Życzliwie odnoś się do osób, które wyrażają swój niepokój na myśl o robieniu na nowo rzeczy, które były normalne przed pandemią. Pamiętaj też, że chociaż pewne ograniczenia mogą być już zniesione, nie musisz od razu korzystać ze wszystkich otwierających się możliwości. Daj sobie czas.
Jak Biblia pomaga ludziom radzić sobie w czasie pandemii
 Co robią Świadkowie Jehowy, żeby nie skupiać się na pandemii? Rozmyślają o biblijnej nadziei na lepszą przyszłość. Poza tym wspierają się nawzajem, stosując się do polecenia z Biblii, żeby regularnie się spotykać i wspólnie wielbić Boga (Hebrajczyków 10:24, 25). W czasie pandemii zebrania Świadków Jehowy odbywają się w trybie wideokonferencji. Każdy jest na nich mile widziany.
 Osoby, które korzystają z wirtualnych zebrań Świadków Jehowy, są przekonane, że bardzo im to pomaga w tych trudnych czasach. Zaproszenie na takie zebranie przyjęła na przykład pewna kobieta chora na COVID-19. Wirus wywołał u niej długotrwałe problemy ze zdrowiem, a zebrania bardzo podnosiły ją na duchu. Później powiedziała: „Czuję, że ja też jestem częścią tej rodziny. Czytanie Biblii daje mi prawdziwy wewnętrzny spokój. Pomaga mi koncentrować się nie na problemach, ale na nadziei na przyszłość. Dziękuję, że pomogliście mi zbliżyć się do Boga. Pragnęłam tego przez całe życie!”.
a Dyrektor Narodowego Instytutu Alergii i Chorób Zakaźnych w USA.
b Jehowa to podane w Biblii imię Boga (Psalm 83:18).",,https://www.jw.org/open?docid=501100032&prefer=lang&wtlocale=P
Jak dalece bezpieczne są transfuzje krwi," Jak dalece bezpieczne są transfuzje krwi
Przed poddaniem się poważnemu zabiegowi medycznemu człowiek myślący chce się najpierw dowiedzieć, jakie ewentualne korzyści lub niebezpieczeństwa się z tym wiążą. A co sądzić o przetaczaniu krwi? Obecnie jest ono w lecznictwie bardzo rozpowszechnione. Wielu lekarzy szczerze zainteresowanych dobrem pacjentów bez specjalnych skrupułów podaje im krew. Nazywa się ją nawet darem życia.
Miliony ludzi oddaje krew albo ją przyjmuje. W Kanadzie, która liczy 25 milionów mieszkańców, było w latach 1986-87 aż 1,3 miliona krwiodawców. „W samych tylko USA w ostatnim roku, z którego dostępne są dane statystyczne, użyto do transfuzji od 12 do 14 milionów jednostek krwi” (The New York Times z 18 lutego 1990).
„Krwi zawsze przypisywano ‛cudowne’ właściwości”, oświadcza dr Louise J. Keating. „Przez pierwsze 46 lat zarówno w oczach lekarzy, jak też szerokiego ogółu podawanie jej uchodziło za zabieg bezpieczniejszy niż to było w rzeczywistości” (Cleveland Clinic Journal of Medicine z maja 1989). Jaka sytuacja panowała w tym czasie, a jaka panuje obecnie?
Już 30 lat temu skierowano do patologów i personelu banków krwi następującą przestrogę: „Krew to dynamit! Może sprawić dużo dobrego albo wyrządzić wielkie szkody. Śmiertelność w następstwie transfuzji krwi dorównuje częstości zgonów spowodowanych narkozą eterową
 lub wycięciem wyrostka. Ocenia się, iż na 1000 do 3000, a w najlepszym wypadku do 5000 transfuzji jedna kończy się zejściem śmiertelnym. Dane z Londynu i okolic wskazują, że jeden zgon przypada tam na 13 000 butelek przetoczonej krwi” (New York State Journal of Medicine z 15 stycznia 1960).
Czy od tego czasu zdołano już wyeliminować zagrożenia, tak iż transfuzje stały się bezpieczne? Szczerze mówiąc, co roku zdarzają się setki tysięcy niekorzystnych reakcji poprzetoczeniowych, z których wiele prowadzi do śmierci. W związku z powyższymi uwagami pomyślałeś może o chorobach przenoszonych przez krew. Zanim jednak się nimi zajmiemy, rozpatrzymy najpierw kilka mniej znanych zagrożeń.
KREW A TWOJA ODPORNOŚĆ
Na początku XX stulecia człowiek lepiej zrozumiał, jak niezwykle skomplikowana jest krew. Wykryto istnienie różnych grup krwi. Przy jej przetaczaniu zasadnicze znaczenie ma właściwy dobór krwi dawcy i pacjenta. Jeżeli ktoś z grupą A otrzyma krew grupy B, to może u niego dojść do ostrej reakcji hemolitycznej. Potrafi ona zniszczyć dużą ilość krwinek czerwonych i szybko doprowadzić do śmierci. Chociaż oznaczanie grup krwi i próba krzyżowa należą obecnie do działań rutynowych, to jednak zdarzają się błędy. Co roku ludzie umierają wskutek powikłań hemolitycznych.
Fakty dowodzą, że problem niezgodności sięga daleko poza kwestię stosunkowo nielicznych grup krwi, dobieranych w szpitalach. Dlaczego? W artykule zatytułowanym „Transfuzja krwi: stosowanie, nadużywanie i ryzyko” dr Douglas H. Posey jun. pisze: „Blisko 30 lat temu Sampson uznał przetaczanie krwi za zabieg dość niebezpieczny (...). [Od tego czasu] rozpoznano i scharakteryzowano co najmniej 400 innych antygenów krwinek czerwonych. Nie ulega wątpliwości, że ich liczba dalej będzie rosła, ponieważ błona komórkowa krwinek czerwonych ma niezwykle złożoną budowę” (Journal of the National Medical Association z lipca 1989).
Obecnie naukowcy badają, jak przetoczona krew oddziałuje na system immunologiczny, czyli odpornościowy ustroju. Czy w razie operacji mogłoby to mieć jakieś znaczenie dla ciebie lub kogoś z twoich bliskich?
Gdy lekarze przeszczepią serce, wątrobę lub inny narząd, układ odpornościowy biorcy potrafi rozpoznać taką obcą tkankę i ją odrzucić. A przecież transfuzja to też przeszczepienie tkanki. Nawet krew „prawidłowo” sprawdzona próbą krzyżową może działać hamująco na system obronny. Na pewnej konferencji patologów zaznaczono, iż w setkach prac medycznych „transfuzje krwi łączy się z odpowiedzią immunologiczną” („Typowe zarzuty przeciw transfuzjom” w Medical World News z 11 grudnia 1989).
Jednym z głównych zadań twego systemu odpornościowego jest wykrywanie i niszczenie komórek złośliwych (nowotworowych). Czy zmniejszona odporność może prowadzić do raka i śmierci? Przyjrzyjmy się dwu doniesieniom:
W czasopiśmie Cancer z 15 lutego 1987 opublikowano wyniki badań przeprowadzonych w Holandii: „Wyraźnie niekorzystny wpływ transfuzji na dłuższe utrzymanie się przy życiu zaobserwowano u pacjentów z rakiem okrężnicy. W grupie tej odsetek przeżyć pięcioletnich wynosił 48 procent wśród chorych, którym przetoczono krew, a 74 procent u tych, którym jej nie przetoczono”. Lekarze z Uniwersytetu Południowej Kalifornii prześledzili losy setki pacjentów, którzy przeszli chirurgiczne leczenie raka. „Współczynnik nawrotów we wszystkich odmianach raka krtani wynosił 14 procent u tych, którzy nie otrzymali krwi, a 65 procent u tych, którzy ją otrzymali. W wypadku raka jamy ustnej, gardła oraz nosa lub zatok
 współczynnik nawrotów doszedł do 31 procent, gdy nie stosowano transfuzji, i 71 procent, gdy ją stosowano” (Annals of Otology, Rhinology & Laryngology z marca 1989).
Do jakiego wniosku prowadzą takie badania nad następstwami przetaczania krwi? W artykule zatytułowanym „Transfuzje krwi a chirurgiczne leczenie nowotworów” dr John S. Spratt oświadczył: „Niewykluczone, że specjalista w zakresie chirurgii nowotworów będzie się musiał wyspecjalizować w operowaniu bez krwi” (The American Journal of Surgery z września 1986).
Innym podstawowym zadaniem układu odpornościowego jest obrona przed infekcją. Nic więc dziwnego, że w świetle wyników niektórych badań pacjenci otrzymujący krew są bardziej podatni na zakażenie. Dr P. I. Tartter przeprowadził badania nad chirurgią okrężniczo-odbytniczą. U 25 procent pacjentów, którym przetoczono krew, pojawiły się infekcje; dla porównania wystąpiły one tylko u 4 procent tych, którzy nie otrzymali transfuzji. Autor pisze: „Infekcje towarzyszyły transfuzjom dokonywanym przed operacją, w czasie jej trwania, jak i po operacji (...) Ryzyko zakażeń pooperacyjnych rosło w miarę zwiększania się liczby podanych jednostek krwi” (The British Journal of Surgery z sierpnia 1988). Na zjeździe Amerykańskiego Stowarzyszenia Banków Krwi w roku 1989 poinformowano, że u 23 procent pacjentów, którzy podczas operacji stawu biodrowego otrzymali obcą krew, pojawiły się infekcje, natomiast u tych, którym nie podano żadnej krwi, nie było ani jednego zakażenia.
Dr John A. Collins tak skomentował powyższe następstwa przetaczania krwi: „Zakrawałoby to rzeczywiście na ironię, gdyby się okazało, że ‛leczenie’, za którego korzystnym oddziaływaniem przemawia tak niewiele, jeszcze nasila jeden z największych problemów, z jakimi borykają się tacy pacjenci” (World Journal of Surgery z lutego 1987).
WOLNE OD CHORÓB CZY NAJEŻONE NIEBEZPIECZEŃSTWAMI?
Choroba przeniesiona przez krew niepokoi sumiennych lekarzy i martwi wielu pacjentów. Jaka choroba? Prawdę mówiąc, nie chodzi tylko o jedną, bo jest ich naprawdę dużo.
Po omówieniu bardziej znanych podręcznik Techniques of Blood Transfusion (1982) wymienia „inne choroby zakaźne związane z transfuzją”, w tym również kiłę, zakażenie wirusem cytomegalii i malarię. Następnie czytamy: „Doniesiono też o przenoszeniu przez transfuzję szeregu innych chorób, takich jak zakażenie wirusem opryszczki, mononukleoza zakaźna (wirus Epsteina-Barra),
 toksoplazmoza, trypanosomatozy [śpiączka afrykańska i choroba Chagasa], leiszmanioza [czarna febra], bruceloza, dur plamisty, filarioza, odra, salmonelloza oraz gorączka kleszczowa z Kolorado”.
W gruncie rzeczy powyższa lista wciąż się wydłuża. Może na przykład spotkałeś takie nagłówki: „Choroba Lyme’a z transfuzji? Mało prawdopodobna, ale specjaliści są ostrożni”. Jak bezpieczna jest krew od kogoś, u kogo testy wykazały chorobę Lyme’a? Grupę ekspertów ze służby zdrowia zapytano, czy pozwoliliby ją sobie przetoczyć. „Wszyscy zgodnie odpowiedzieli, że nie, chociaż żaden nie zalecił wyeliminowania krwi pochodzącej od takich dawców”. Jak społeczeństwo ma się zapatrywać na przechowywaną w bankach krew, której specjaliści by nie przyjęli? (The New York Times z 18 lipca 1989).
Kolejny powód do niepokoju to okoliczność, że krew pobrana w kraju, w którym pewne choroby są bardzo rozpowszechnione, może być użyta zupełnie gdzie indziej, gdzie ani opinia publiczna, ani lekarze nie są świadomi kryjącego się w niej niebezpieczeństwa. Przy dzisiejszym rozwoju turystyki oraz w związku z ruchem uchodźców i imigrantów ciągle wzrasta ryzyko, że w takim czy innym preparacie krwiopochodnym kryje się jakaś dziwna choroba.
Co więcej, pewien specjalista chorób zakaźnych ostrzegł: „Może zajść potrzeba przetestowania zasobów krwi, aby zapobiec przenoszeniu szeregu schorzeń, których dawniej nie uważano za zakaźne, na przykład białaczki, chłoniaka i otępienia przedstarczego [czyli choroby Alzheimera]” (Transfusion Medicine Reviews ze stycznia 1989).
Już te niebezpieczeństwa przejmują dreszczem, ale dalsze budzą dużo większy postrach.
PANDEMIA AIDS
„AIDS raz na zawsze zmienił stosunek lekarzy i pacjentów do krwi. I nie ma w tym nic złego, oświadczyli lekarze zebrani w Państwowym Instytucie Zdrowia na konferencji w sprawie transfuzji” (Washington Post z 5 lipca 1988).
Pandemia AIDS (zespołu nabytego upośledzenia odporności) z całą brutalnością otworzyła ludziom oczy na groźbę nabawienia się choroby zakaźnej przez krew. Są już miliony zakażonych. Choroba szerzy się w sposób niekontrolowany, a śmiertelność wynosi w gruncie rzeczy 100 procent.
Wywołuje ją wirus upośledzenia ludzkiej odporności (HIV), który może być przenoszony przez krew. Współczesna plaga AIDS pojawiła się na widowni w roku 1981. Już w następnym roku eksperci od spraw zdrowia wykryli, iż wspomniany wirus może być przekazywany przez preparaty krwiopochodne. Dzisiaj przyznaje się, że banki krwi reagowały na to opieszale, nawet gdy już dysponowano testami umożliwiającymi rozpoznanie krwi zawierającej przeciwciała HIV. Badanie krwi dawców rozpoczęto dopiero w roku 1985,
 * ale i wtedy nie ruszono zmagazynowanych już preparatów krwiopochodnych.
 Później zapewniono opinię publiczną, że zasoby krwi są już bezpieczne. Okazało się jednak, że AIDS mimo wszystko ma „otwartą furtkę”. Niekiedy organizm wytwarza wykrywalne przeciwciała dopiero w parę miesięcy po zakażeniu. Człowiek taki nieświadomy, że jest nosicielem wirusa, może oddać krew, której test da wynik negatywny. Podobne wypadki faktycznie miały miejsce i ludzie, którym przetoczono taką krew, zachorowali na AIDS!
Nie dość na tym. W periodyku The New England Journal of Medicine z 1 czerwca 1989 znalazło się doniesienie o tak zwanych „cichych infekcjach HIV”. Stwierdzono, że przez całe lata można być nosicielem wirusa AIDS bez możliwości wykrycia tego za pomocą dostępnych testów pośrednich. Niektórzy chcieliby zminimalizować wymowę tych faktów twierdzeniem, że zdarza się to rzadko, niemniej dowodzą one, iż „ryzyka przeniesienia AIDS przez krew i jej składniki nie da się całkowicie wyeliminować” (Patient Care z 30 listopada 1989). Wynika stąd niepokojący wniosek: Ujemnego wyniku testu nie można uznać za świadectwo zdrowia. Ile ludzi zakazi się jeszcze AIDS przez krew?
NASTĘPNY BUT? A MOŻE BUTY?
W mieszkaniu znajdującym się w bloku można czasem usłyszeć głuchy odgłos — to sąsiad z góry zdjął but i rzucił go na podłogę. Niektórzy czekają wtedy w napięciu, kiedy rzuci drugi. Natomiast w kwestii krwi nikt nie wie, ile takich „butów” jeszcze się odezwie.
Wirusa powodującego AIDS oznaczono skrótem HIV, obecnie jednak niektórzy specjaliści nazywają go HIV-1. Dlaczego? Stwierdzili, że istnieje inna odmiana wirusa AIDS (HIV-2). Potrafi on tak samo wywołać tę chorobę i na niektórych terenach jest bardzo rozpowszechniony. Ponadto „nie zawsze można go wykryć za pomocą testów na AIDS stosowanych u nas obecnie”, czytamy w The New York Times z 27 czerwca 1989. „W świetle nowych badań (...) trudniej będzie bankom nabrać pewności, czy pobrana krew jest bezpieczna”.
A co wiadomo o dalszych krewnych wirusa AIDS? Powołana w USA komisja prezydencka oświadczyła, iż jednemu z nich „przypisuje się wywoływanie białaczki/chłoniaka z komórek T u dorosłych oraz poważnej choroby neurologicznej”. Wirus ten trafił już do krwi dawców i może się przez nią szerzyć dalej. Ludzie mają więc prawo się zastanawiać: Jak skutecznie zabezpiecza się banki krwi przed takimi wirusami?
Czas pokaże, ile odmian wirusów przenoszonych przez krew czai się w zmagazynowanych zasobach. „Niewiadome może się okazać gorsze od tego, co wiemy”, pisze dr Harold T. Meryman. „Wirusy, które mogą być przekazywane i których okres inkubacji mierzy się latami, trudno będzie skojarzyć z przetoczeniem krwi, a jeszcze trudniej — wykryć. Nie ulega wątpliwości, że grupa HTLV jest dopiero pierwszą z tych, które się jeszcze ujawnią” (Transfusion Medicine Reviews z lipca 1989). „Jak gdyby mało było nieszczęść w związku z epidemią AIDS (...) w latach osiemdziesiątych zwrócono uwagę na cały szereg nowo zasygnalizowanych lub opisanych zagrożeń spowodowanych transfuzją. Nie trzeba zbyt wielkiej wyobraźni, aby przewidzieć, że istnieją jeszcze inne poważne choroby wirusowe, przekazywane przez homologiczne transfuzje” (Limiting Homologous Exposure: Alternative Strategies, 1989).
Upadło już tyle „butów”, że ośrodki kontroli chorób zalecają „jak najdalej idącą ostrożność”. Innymi słowy ‛pracownicy służby zdrowia powinni wychodzić z założenia, że każdy pacjent jest nosicielem HIV albo innych czynników chorobotwórczych przekazywanych przez krew’. Personel służby zdrowia oraz reszta społeczeństwa ma więc uzasadnione powody, by zrewidować swój pogląd co do krwi.
[Przypis]
^ ak. 27 Nie należy stąd wnosić, że testuje się już wszelką krew. Doniesiono na przykład, że na początku roku 1989 około 80 procent krwi w bankach brazylijskich nie poddawano kontroli państwowej ani nie badano na AIDS.
[Ramka na stronie 8]
„W przybliżeniu co setnej transfuzji krwi towarzyszy gorączka, dreszcze albo wysypka [pokrzywka] (...) Na 6000 transfuzji masy czerwonokrwinkowej jedna wywołuje hemolityczną reakcję poprzetoczeniową. Jest to ciężka reakcja immunologiczna, która może wystąpić natychmiast lub z opóźnieniem, kilka dni po transfuzji; jej następstwa to: ostra niewydolność [nerek], wstrząs, zakrzepy wewnątrznaczyniowe, a nawet śmierć” (National Institutes of Health [NIH], konferencja w roku 1988).
[Ramka na stronie 9]
Naukowiec duński Niels Jerne otrzymał w roku 1984 nagrodę Nobla w dziedzinie medycyny. Kiedy go zapytano, dlaczego odmówił przyjęcia transfuzji krwi, odrzekł: „Krew człowieka to jakby jego odciski palców — nie ma dwóch typów krwi, które by ściśle sobie odpowiadały”.
 [Ramka na stronie 10]
KREW, ZNISZCZONA WĄTROBA I...
„Jak na ironię, przenoszenie AIDS przez krew (...) dotąd nie było jeszcze tak groźne jak inne zakażenia, na przykład zapalenie wątroby”, poinformowano w gazecie Washington Post.
Istotnie, ogromne rzesze zapadają i umierają na tę chorobę, na którą nie ma skutecznego lekarstwa. Jak podaje U.S. News & World Report z 1 maja 1989 w USA zapada też na nią około 5 procent biorców krwi, czyli rocznie 175 000 osób. Mniej więcej połowa staje się chronicznymi nosicielami, a co najmniej 1 przypadek na 5 kończy się marskością lub rakiem wątroby. Ocenia się, że 4000 umiera. Wyobraźmy sobie, jakie nagłówki pojawiłyby się w gazetach, gdyby w katastrofie olbrzymiego odrzutowca zginęli wszyscy pasażerowie. Jeśli jednak liczba ofiar miałaby wynieść 4000, musiałoby się to zdarzać co miesiąc!
Lekarze od dawna wiedzieli, że łagodniejsza postać zapalenia wątroby (typ A) rozprzestrzenia się przez brudną wodę lub żywność. Potem stwierdzono, że inna, cięższa postać szerzy się przez krew, ale nie znano żadnego sposobu na wykrycie krwi zakażonej. W końcu bystrzy badacze nauczyli się rozpoznawać „ślady” wirusa (typu B). Po roku 1970 w niektórych krajach zaczęto testować krew na jego obecność. Zasoby wydały się bezpieczne i na pozór nic nie stało na przeszkodzie, aby ich użyć. A jak było naprawdę?
Wkrótce okazało się, że tysiące osób, które otrzymały ową przebadaną krew, zapadło na zapalenie wątroby. Po wyniszczającym procesie chorobowym wiele z nich dowiedziało się, że ich wątroba jest zrujnowana. Dlaczego do tego doszło, jeśli krew przetestowano? Otóż zawierała ona inny typ wirusa, zwany nie-A, nie-B (NANB). Przez jakieś 10 lat była to istna plaga: w Izraelu, we Włoszech, w Japonii, w Hiszpanii, w Szwecji i w USA chorowało na ten typ zapalenia wątroby 8 do 17 procent biorców krwi.
Potem w gazetach pojawiły się nagłówki: „Tajemniczy wirus zapalenia wątroby nie-A, nie-B nareszcie wyizolowany”; „Opada gorączka w kwestii krwi”. Znowu chodziło o to samo: ‛Znaleziono nieuchwytny czynnik!’ W kwietniu 1989 roku ukazała się wiadomość, iż opracowano test umożliwiający wykrycie NANB, zwanego odtąd hepatitis C.
Może się zastanawiasz, czy ta radość nie była przedwczesna. W gruncie rzeczy badacze włoscy donieśli o jeszcze innym wirusie zapalenia wątroby, mutancie, który być może wywołuje jedną trzecią zachorowań. „Niektórzy znani specjaliści martwią się”, czytamy w Harvard Medical School Health Letter z listopada 1989, „że A, B, C i D to jeszcze nie cały alfabet wirusów zapalenia wątroby; mogą się pojawić następne”. The New York Times z 13 lutego 1990 oznajmia: „Eksperci mają wszelkie powody, by podejrzewać, że istnieją jeszcze inne wirusy, które mogą powodować zapalenie wątroby; jeśli się je odkryje, zostaną oznaczone literą E i tak dalej”.
Czy banki krwi będą musiały opracowywać kolejne testy, aby zabezpieczyć swe zasoby? Jeden z dyrektorów Amerykańskiego Czerwonego Krzyża zaznaczył, nawiązując do sprawy kosztów: „Nie można bez końca wydłużać listy testów na coraz to nowe zarazki różnych chorób” (Medical World News z 8 maja 1989).
Nawet test zapalenia wątroby typu B jest zawodny; sporo osób w dalszym ciągu nabawia się tej choroby przez krew. A czy zapowiadany test na zapalenie wątroby typu C spełni oczekiwania? W The Journal of the American Medical Association z 5 stycznia 1990 wyjawiono, że dopiero po roku można nim wykryć przeciwciała. Do tego czasu ludzie, którzy otrzymają transfuzję, mogą się doczekać zniszczonej wątroby i... śmierci.
[Ramka i ilustracja na stronie 11]
Choroba Chagasa stanowi przykład, jak krew przenosi zakażenie nawet na znaczną odległość. „The Medical Post” z 16 stycznia 1990 informuje, że ‛w Ameryce Łacińskiej choruje na nią chronicznie 10 do 12 milionów ludzi’. Wyrobiła sobie opinię „jednego z największych zagrożeń towarzyszących przetaczaniu krwi w Ameryce Południowej”. Tak zwany „pluskwiak zbójca” kąsa śpiącą ofiarę w twarz, wysysa krew, a w rance pozostawia odchody. Ukąszony przez całe lata może być nosicielem choroby Chagasa (w tym czasie może też oddawać krew), zanim dojdzie u niego do uszkodzenia serca i ciężkich powikłań.
Dlaczego mieliby się tym przejmować ludzie zamieszkujący odległe kontynenty? W gazecie „The New York Times” z 23 maja 1989 dr L. K. Altman opisał przypadki poprzetoczeniowej choroby Chagasa, wśród nich jeden śmiertelny. Następnie dodał: „Inne mogły pozostać nie wykryte, ponieważ [tutejsi lekarze] nie znają dobrze choroby Chagasa ani nie zdają sobie sprawy, że potrafi się ona szerzyć przez transfuzję”. Tak więc krew może być środkiem transportu i przenosić choroby bardzo daleko.
[Ramka na stronie 12]
Doktor Knud Lund-Olesen napisał: „Ponieważ (...) niektórzy ludzie z grup wysokiego ryzyka ochotniczo zgłaszają się jako krwiodawcy, bo wtedy automatycznie są testowani na AIDS, unikanie przyjmowania transfuzji krwi uważam za uzasadnione. Świadkowie Jehowy odmawiają tego od lat. Czyżby wiedzieli, co przyniesie przyszłość?” („Ugeskrift for Læger” z 26 września 1988).
[Ilustracja na stronie 9]
Papież przeżył zamach na jego życie. Opuścił szpital, ale wrócił tam ponownie na dwa miesiące i „wiele wycierpiał”. Dlaczego? Na skutek transfuzji krwi zaraził się wirusem cytomegalii, co mogło doprowadzić do śmierci
[Prawa własności]
UPI/Bettmann Newsphotos
[Ilustracja na stronie 12]
Wirus AIDS
[Prawa własności]
CDC, Atlanta, Ga.",,https://www.jw.org/open?docid=1101990001&prefer=lang&wtlocale=P
Czy uda się powstrzymać AIDS? W jaki sposób?," Czy uda się powstrzymać AIDS? W jaki sposób?
W WIELU krajach afrykańskich swego czasu ignorowano problem AIDS. Dla niektórych wciąż jest to temat tabu. W ostatnich latach jednak prowadzi się akcje informacyjne, skierowane głównie do młodzieży, i zachęca ludzi do otwartego poruszania takich spraw. Ale wysiłki te przynoszą raczej skromne rezultaty. Niełatwo bowiem zmienić utrwalony styl życia i zakorzenione obyczaje.
Postępy w leczeniu
Dzięki badaniom nad wirusem HIV uczeni dużo się o nim dowiedzieli i wynaleźli leki, które wielu chorym przedłużają życie. Z powodzeniem stosuje się intensywną terapię wielolekową (HAART), czyli kombinację co najmniej trzech preparatów antyretrowirusowych.
Chociaż środki te nikogo nie wyleczą z AIDS, zmniejszają śmiertelność wśród zakażonych, zwłaszcza w bogatszych państwach. Często podkreśla się konieczność dostarczania tych leków do krajów rozwijających się. Jednakże z powodu wysokiej ceny są one niedostępne dla większości tamtejszych chorych.
 W związku z tym rodzi się pytanie: Co jest ważniejsze — zysk czy życie ludzkie? Głos w tej sprawie zabrał dyrektor brazylijskiego programu walki z HIV/AIDS dr Paulo Teixeira: „Nie wolno nam w imię zysku, i to nadmiernego, pozostawić tysięcy ludzi na pastwę losu, bez leków koniecznych do przeżycia”. Następnie dodał: „Ogromnie się niepokoję o to, by chęć bogacenia się nie przesłoniła względów etycznych i humanitarnych”.
Niektóre kraje zdecydowały się nie zważać na to, że określone leki są chronione patentami wielkich koncernów farmaceutycznych, i zaczęły produkować bądź importować znacznie tańsze leki generyczne.
 * Jak wynika z przeprowadzonych badań, „ceny [pewnych preparatów generycznych] są nawet o 82% niższe od
 cen amerykańskich leków markowych” — donosi czasopismo South African Medical Journal.
Przeszkody
Obecnie wielkie koncerny farmaceutyczne są gotowe krajom rozwijającym się sprzedawać leki przeciw AIDS znacznie taniej. Przyświeca temu nadzieja, że będzie mogło z nich korzystać więcej ludzi. Istnieją jednak poważne przeszkody utrudniające dostęp do tych leków. W dalszym ciągu należy do nich cena. Nawet tak radykalnie obniżona, dla większości potrzebujących wciąż jest za wysoka.
Inny problem wiąże się z przyjmowaniem leków. Pacjent musi codziennie brać wiele tabletek, i to o ściśle określonych porach. Jeżeli nie robi tego właściwie albo przerywa kurację, wirus może stracić wrażliwość na podawane środki. W Afryce, gdzie brakuje żywności, wody pitnej i placówek medycznych, trudno zadbać o to, żeby chorzy stosowali terapię zgodnie z zaleceniami.
Ponadto osoby przyjmujące leki muszą być pod stałą kontrolą. Jeżeli któryś z podawanych preparatów okazuje się nieskuteczny, trzeba zmienić ich kombinację. A do tego potrzebny jest doświadczony personel i kosztowne testy. Niestety, środki te powodują też skutki uboczne i często powstają lekooporne odmiany wirusa.
W czerwcu 2001 roku na specjalnej sesji Zgromadzenia Ogólnego ONZ poświęconej AIDS zaproponowano utworzenie światowego funduszu na rzecz krajów rozwijających się. Oceniono, że potrzeba na ten cel od siedmiu do dziesięciu miliardów dolarów. Kwota, jaką zaoferowano do tej pory, jest znacznie mniejsza.
Naukowcy nie tracą nadziei, że zdołają wynaleźć szczepionkę przeciw AIDS, i w wielu krajach przeprowadzają próby z różnymi preparatami. Ale nawet jeśli im się powiedzie, upłynie jeszcze sporo lat, zanim szczepionka zostanie poddana testom, uznana za bezpieczną i dopuszczona do powszechnego użytku.
W niektórych państwach, takich jak Brazylia, Tajlandia czy Uganda, programy walki z epidemią AIDS przynoszą pomyślne rezultaty. Na przykład w Brazylii dzięki stosowaniu rodzimych leków wskaźnik śmiertelności zmniejszył się o połowę. W Botswanie, małym kraju dysponującym odpowiednimi środkami finansowymi, dokłada się starań, by wszystkim potrzebującym zapewnić dostęp do leków antyretrowirusowych oraz niezbędną opiekę lekarską.
AIDS pokonany
Epidemia AIDS różni się od innych pod pewnym istotnym względem — można jej zapobiegać. Gdyby ludzie byli gotowi dostosować się do podstawowych zasad biblijnych, zwykle mogliby uniknąć zakażenia, a właściwie w ogóle by im ono nie groziło.
Pismo Święte zawiera jednoznaczne mierniki moralne. Stosunki płciowe są niedozwolone dla osób w stanie wolnym (1 Koryntian 6:18). Współmałżonkowie mają dochowywać sobie wierności i wystrzegać się cudzołóstwa (Hebrajczyków 13:4). Ochronę zapewnia także stosowanie się do nakazu biblijnego, by powstrzymywać się od krwi (Dzieje 15:29, 30).
Natomiast osoby już chore mogą zaznać wielkiej radości i pociechy, gdy zapoznają się z obietnicą Boga, że wkrótce nastanie świat wolny od chorób, i gdy zaczną przestrzegać wymagań Bożych.
Biblia zapewnia nas, że niedługo skończą się wszelkie problemy ludzkości, w tym również choroby. Czytamy o tym w Księdze Objawienia: „Usłyszałem donośny głos od tronu, mówiący: ‚Oto namiot Boga jest z ludźmi i On będzie przebywać z nimi, a oni będą jego ludami. I będzie z nimi sam Bóg. I otrze z ich oczu wszelką łzę, i śmierci już nie będzie ani żałości, ani krzyku, ani bólu już nie będzie. To, co poprzednie, przeminęło’” (Objawienie 21:3, 4).
Obietnica ta nie dotyczy wyłącznie ludzi, których stać na drogie leczenie. Zapowiedź z 21 rozdziału Księgi Objawienia znajduje potwierdzenie w proroctwie Izajasza: „Żaden mieszkaniec nie powie: ‚Jestem chory’” (Izajasza 33:24). Gdy nadejdzie ten czas, wszyscy żyjący na ziemi będą przestrzegać praw Bożych i cieszyć się doskonałym zdrowiem. Wtedy zarówno śmiercionośna pandemia AIDS, jak i wszelkie inne choroby znikną raz na zawsze.
[Przypis]
^ ak. 7 Leki generyczne (odtwórcze) to kopie leków oryginalnych, opatentowanych przez inne firmy farmaceutyczne. W sytuacji kryzysowej państwa należące do Światowej Organizacji Handlu mają prawo wprowadzić je na rynek, nie czekając na wygaśnięcie patentów preparatów oryginalnych.
 [Ramka i ilustracje na stronach 9, 10]
TO BYŁO LEKARSTWO, KTÓREGO SZUKAŁAM
Mieszkam na południu Afryki, mam 23 lata. Dobrze pamiętam dzień, w którym się dowiedziałam, że jestem zakażona wirusem HIV.
Siedziałyśmy z mamą w gabinecie lekarskim. Właśnie wtedy lekarz przekazał mi tę wiadomość — najstraszniejszą, jaką kiedykolwiek usłyszałam. Ogarnęło mnie kompletne oszołomienie. Nie mogłam w to uwierzyć. Przemknęło mi przez myśl, że może w laboratorium popełniono pomyłkę. Nie wiedziałam, co powiedzieć ani jak się zachować. Zbierało mi się na płacz, ale łzy nie chciały płynąć. Lekarz zaczął rozmawiać z mamą o terapii przeciwretrowirusowej i podobnych rzeczach, lecz ja byłam za bardzo zszokowana, żeby cokolwiek do mnie dotarło.
Uświadomiłam sobie, że mogłam się zarazić od pewnego mężczyzny z uczelni, na której studiowałam. Bardzo potrzebowałam rozmowy z kimś, kto by rozumiał moje położenie, jednak nikt taki nie przychodził mi do głowy. Czułam się nic niewarta i przegrana. Chociaż rodzina mnie wspierała, byłam załamana i przerażona. Jak każda młoda osoba, miałam przecież tyle marzeń. Brakowało mi tylko dwóch lat do uzyskania dyplomu. Teraz moje plany się rozwiały.
Zaczęłam brać przepisane leki i chodzić do terapeutów zajmujących się chorymi na AIDS. Mimo to nie opuszczało mnie przygnębienie. Modliłam się do Boga, żeby wskazał mi prawdziwą religię chrześcijańską, zanim umrę. Należałam do kościoła zielonoświątkowców, lecz nikt z jego członków nawet mnie nie odwiedził. Chciałam wiedzieć, gdzie pójdę po śmierci.
Pewnego ranka na początku sierpnia 1999 roku zapukały do mnie dwie kobiety będące Świadkami Jehowy. Tego dnia czułam się bardzo źle, ale zdołałam przyjąć je w pokoju. Panie przedstawiły się i powiedziały, że pomagają ludziom w poznawaniu Biblii. Jakże się ucieszyłam, że wreszcie otrzymałam odpowiedź na swoje modlitwy. Wtedy jednak byłam zbyt słaba, by się skupić albo przez dłuższy czas czytać.
Niemniej wyraziłam chęć studiowania Pisma Świętego i umówiłyśmy się na kolejne spotkanie. Niestety, zanim do niego doszło, trafiłam z powodu depresji do szpitala psychiatrycznego. Wyszłam po trzech tygodniach i z ulgą stwierdziłam, że Świadkowie o mnie nie zapomnieli. Pamiętam, że jedna z tych kobiet często przychodziła zapytać o moje zdrowie. Pod koniec roku, kiedy fizycznie poczułam się lepiej, zaczęłam studiować Biblię. Nie było to wcale takie proste, bo mój stan ciągle się zmieniał. Na szczęście miałam wyrozumiałą i cierpliwą nauczycielkę.
Byłam pod wielkim wrażeniem, gdy dowiedziałam się z Biblii, kim jest Jehowa, jakie ma przymioty oraz na czym naprawdę polega poznanie Boga i wyczekiwanie życia wiecznego. Nareszcie też zrozumiałam, dlaczego ludzie muszą cierpieć. Kiedy usłyszałam o Królestwie Bożym i o tym, że wkrótce zastąpi ono wszystkie rządy ludzkie, moje serce przepełniła niezmierna radość. Pod wpływem tych wiadomości całkowicie zmieniłam swoje życie.
To było lekarstwo, którego szukałam. Jakże się czułam pokrzepiona, gdy uświadomiłam sobie, że Jehowa mimo wszystko kocha mnie i troszczy się o mnie! Przedtem sądziłam, że Bóg mnie nienawidzi i że z tego powodu zachorowałam. Teraz jednak dowiedziałam się, jakie kroki łaskawie poczynił, by przebaczyć nam nasze grzechy na podstawie ofiary okupu Jezusa Chrystusa. Pojęłam, że Jehowie naprawdę na mnie zależy — zgodnie ze słowami z Listu 1 Piotra 5:7: „Przerzućcie na niego wszelką waszą troskę, gdyż on się o was troszczy”.
Robię, co tylko mogę, żeby być jak najbliżej Jehowy. Uczęszczam na zebrania do Sali Królestwa i codziennie studiuję Biblię. Chociaż nie zawsze przychodzi mi to łatwo, staram się przerzucać na Jehowę swe troski i modlę się do Niego o siły i wsparcie. Również członkowie zboru zawsze chętnie śpieszą mi z pomocą. Dlatego czuję się szczęśliwa.
Wspólnie z miejscowym zborem regularnie biorę udział w działalności kaznodziejskiej. Chcę pomagać innym pod względem duchowym, zwłaszcza tym, którzy znajdują się w sytuacji podobnej do mojej. W grudniu 2001 roku zostałam ochrzczona.
[Ilustracja]
Kiedy usłyszałam o Królestwie Bożym (...), moje serce przepełniła niezmierna radość
[Ilustracja na stronie 8]
Ekipa pomagająca ofiarom AIDS w Botswanie
[Ilustracja na stronie 10]
Na rajskiej ziemi wszyscy będą się cieszyć doskonałym zdrowiem",,https://www.jw.org/open?docid=102002803&prefer=lang&wtlocale=P
Świadkowie Jehowy w obliczu epidemii wirusa ebola,"NOWY JORK — Ponieważ w Afryce Zachodniej wirus ebola zbiera śmiertelne żniwo, Świadkowie Jehowy uczą się, jak uniknąć choroby.
Kiedy tylko pojawiła się informacja o pierwszych przypadkach zakażenia wirusem ebola w Gwinei, a następnie Liberii i Sierra Leone, Biura Oddziałów Świadków Jehowy rozesłały listy do wszystkich zborów w tych trzech krajach. W listach uwzględniono wskazówki miejscowych agencji rządowych i wyjaśniono zagrożenia związane z wirusem oraz to, jak dochodzi do zakażenia i jakie działania należy podjąć, by zapobiec szerzeniu się choroby. „Ponieważ w tym regionie wiele osób nie ma podstawowej wiedzy o chorobach, a szeroko rozpowszechnione są fałszywe poglądy na temat przyczyn eboli, niektórzy z początku nie wiedzieli, co mają robić” — mówi Collin Attick, rzecznik Świadków Jehowy w Sierra Leone. „Ale kiedy członkowie naszych zborów usłyszeli w Salach Królestwa te wskazówki, szybko i chętnie się do nich zastosowali”.
W lipcu podróżujący przedstawiciele Świadków Jehowy rozpoczęli we wszystkich zborach w Sierra Leone i Gwinei serię specjalnych dwudniowych wizyt. W ich trakcie wygłaszany jest wykład zatytułowany „Posłuszeństwo ratuje życie”. Jego celem jest szerzenie wiedzy o praktycznych sposobach zapobiegania chorobie oraz zachęcenie do tego, by konsekwentnie stosować się do aktualnie podawanych wskazówek. Wizyty te potrwają do końca listopada 2014 roku. Ponadto w Gwinei, Sierra Leone i Liberii zadbano o to, żeby przy wejściu do każdej Sali Królestwa (jak nazywane są miejsca wielbienia Świadków Jehowy) znalazło się stanowisko do mycia rąk wodą z chlorem. Idąc za tym przykładem, większość Świadków mieszkających w tych krajach zastosowała podobne rozwiązanie w swoich domach.
Rodzina Świadków Jehowy, która zgodnie z postanowieniem władz poddaje się kwarantannie nałożonej na miejscowość Dolo Town, leżącą na wschód od Monrovii, stolicy Liberii. Kwarantannę zniesiono 8 września 2014 roku
Według raportu Światowej Organizacji Zdrowia z 1 października 2014 roku odkąd wybuchła obecna epidemia wirusa ebola w Afryce Zachodniej, odnotowano 7178 zachorowań, w tym przeszło 3300 ze skutkiem śmiertelnym. Należy się jednak spodziewać, że liczby te jeszcze wzrosną. Jak wynika z danych, które napłynęły do 2 października, spośród 2800 Świadków z Gwinei i Sierra Leone na gorączkę krwotoczną ebola zmarła jedna kobieta, pracująca jako pielęgniarka. Miało to miejsce 25 września 2014 roku. W Liberii, gdzie jest 6365 Świadków Jehowy, w wyniku choroby zmarło 10 z nich; 6 pracowało w służbie zdrowia. W Nigerii, dokąd ostatnio dotarła epidemia, nie zachorował żaden Świadek. Z raportów wynika ponadto, że w krajach tych nie zachorował żaden misjonarz Świadków Jehowy. Kiedy wirus się rozprzestrzeniał, wielu z nich było na urlopach bądź kongresach w Europie i Stanach Zjednoczonych. Niektórzy wrócili już na przydzielone tereny i nadal wywiązują się ze swoich zadań, podejmując odpowiednie środki ostrożności, zalecane przez miejscowe Biura Oddziałów. Powrót innych opóźnia się ze względu na wstrzymanie lotów bądź inne okoliczności.
Stanowisko do mycia rąk przy Sali Królestwa w Sierra Leone
W krajach najbardziej dotkniętych epidemią powołano komitety pomocy doraźnej. Składają się one z ochotników, którzy pomagają miejscowym współwyznawcom zatroszczyć się o potrzeby swoich rodzin oraz duchowych braci i sióstr. „Dzięki przestrzeganiu podanych w Biblii zasad dotyczących czystości i kwarantanny łatwiej jest nam radzić sobie w tej sytuacji” — mówi Thomas Nyain senior, rzecznik prasowy Świadków Jehowy w Liberii. Następnie dodaje: „Unikamy też niebiblijnych praktyk pogrzebowych. Szczególnie w tym krytycznym okresie okazuje się to dla nas ochroną”.
Jedna z rozgłośni radiowych w Sierra Leone poinformowała, jak Świadkowie pomagają swoim współwyznawcom oraz innym osobom uchronić się przed wirusem ebola. Tamtejsze władze zwróciły się również do Świadków Jehowy z prośbą, żeby komitet pomocy doraźnej wsparł działania organizacji rządowych.
„Czujemy się zachęceni, widząc, jak nasi bracia i siostry w Afryce Zachodniej zachowują wszelkie środki ostrożności i na ile to możliwe, nadal angażują się w zajęcia duchowe oraz biblijną działalność edukacyjną” — powiedział James Brown, rzecznik prasowy z Biura Głównego Świadków Jehowy. „W naszych myślach i modlitwach pamiętamy o braciach i siostrach, a także pozostałych osobach dotkniętych epidemią wirusa ebola”.
Kontakt dla dziennikarzy:
J.R. Brown, Office of Public Information, tel. +1 718 560 5000
Gwinea: Thierry Pourthié, tel. +224 631 40 96 50
Liberia: Thomas Nyain senior, tel. +231 886 513 414
Nigeria: Paul Andrew, tel. +234 7080 662 020
Sierra Leone: Collin Attick, tel. +232 77 850 790","9 PAŹDZIERNIKA 2014
WIADOMOŚCI ZE ŚWIATA",https://www.jw.org/open?docid=702014128&prefer=lang&wtlocale=P
Obserwujemy świat," Obserwujemy świat
„Należałoby ich wymyślić”
Profesor Anatolij P. Zilber, dyrektor Oddziału Intensywnej Opieki Medycznej i Anestezjologii oraz centrum medycznego w Republice Karelii w Rosji, kierujący katedrą anestezjologiczno-reanimacyjną na Uniwersytecie w Petrozawodzku, pochwalił Świadków Jehowy: „Nie nadużywają alkoholu, nie palą, nie są chciwi na pieniądze, nie łamią obietnic ani nie składają fałszywego świadectwa (...) Nie są żadną tajemniczą sektą, lecz praworządnymi obywatelami”. Ponadto dodał: „To przyzwoici, szczęśliwi ludzie, interesujący się historią, literaturą, sztuką i każdą inną dziedziną życia”. Następnie profesor wyliczył pozytywne zmiany, jakie dzięki Świadkom zaszły w bezkrwawej chirurgii, po czym oznajmił: „Parafrazując słowa Woltera, można by rzec, że gdyby Świadkowie Jehowy nie istnieli, należałoby ich wymyślić”.
Szczyt mody?
Buty na koturnie, „nieodłączny atrybut młodych ludzi hołdujących modzie”, oraz wysokie obcasy są w Wielkiej Brytanii przyczyną około 10 000 urazów rocznie — zauważono w londyńskiej gazecie The Times. Steve Tyler, rzecznik brytyjskiej instytucji normalizacyjnej, oznajmił: „Do najczęstszych urazów należy zwichnięcie lub skręcenie kostki i złamanie nogi, ale tego rodzaju obuwie może też powodować kłopoty z kręgosłupem, zwłaszcza u młodych dziewcząt, których ciała wciąż jeszcze się rozwijają”. W Japonii buty na koturnie stały się w ciągu ostatnich miesięcy przyczyną śmierci dwóch kobiet. Jedna z nich, 25-letnia przedszkolanka, nosząca sandały na 12-centymetrowej platformie, potknęła się i zmarła z powodu pęknięcia czaszki. Inna młoda kobieta zginęła, gdy samochód, którym podróżowała, uderzył w betonowy słup, ponieważ buty na 15-centymetrowym koturnie utrudniły kierującej pojazdem poprawne naciśnięcie hamulca. Aby uniknąć procesów, niektórzy producenci zaczęli na obuwiu umieszczać ostrzegawcze napisy.
Prace domowe dla dzieci
„Dzisiejsi zapracowani rodzice zupełnie nie dbają o to, by dzieci pomagały im w zajęciach domowych” — czytamy w dzienniku The Toronto Star. Chociaż tego rodzaju prace „nigdy nie będą dla dzieciaków najważniejsze”, mówi Jane Nelsen, autorka książki Positive Discipline (Wartościowe karcenie), to jednak uczą je „samodzielności i ugruntowują w nich poczucie własnej wartości”. Jak napisano w raporcie opublikowanym na łamach czasopisma Child, dla dwu- lub trzylatków odpowiednim zadaniem może być na przykład zbieranie zabawek czy wkładanie brudnej odzieży do kosza. Dzieci mające od 3 do 5 lat mogłyby nakrywać do stołu, odnosić naczynia do mycia i sprzątać własny pokój. W wieku od 5 do 9 lat mogą słać sobie łóżko, grabić liście i wyrywać chwasty, natomiast między 9 a 12 rokiem życia mogłyby już zmywać i wycierać naczynia, wynosić śmieci, kosić trawnik i odkurzać. Zdaniem pani Nelsen „warto wyznaczać określony czas na wykonanie danej pracy”.
Młodzi ludzie a przestępstwa
Jak wynika z sondażu przeprowadzonego przez władze Szkocji, 85 procent chłopców i 67 procent dziewcząt w wieku 14 i 15 lat przyznaje się do popełnienia przestępstwa w ciągu ostatniego roku. Ukazująca się w Glasgow gazeta The Herald donosi, że wśród 1000 ankietowanych uczniów z sześciu szkół tylko 12 procent oznajmiło, iż nigdy nie dopuściło się żadnego wykroczenia. Spośród tych, którzy przyznali się do złamania prawa, 69 procent chłopców i 56 procent dziewcząt zniszczyło czyjeś mienie. Jakieś 66 procent chłopców i 53 procent dziewcząt ukradło coś ze sklepu, a prawie połowa zabrała coś ze szkoły. Inne przestępstwa dotyczyły podłożenia ognia i użycia broni z zamiarem wyrządzenia szkody. Młodzi z tej grupy wiekowej twierdzą, że głównym czynnikiem skłaniającym ich do takich czynów była presja rówieśników, natomiast wśród młodzieży powyżej 15 roku życia bardziej prawdopodobną przyczyną jest chęć zdobycia pieniędzy na narkotyki.
Agresywni uczniowie
Tradycyjnie nastolatki w Japonii nie należały do zbuntowanych. Jednakże nauczyciele z całego kraju skarżą się, że coraz trudniej utrzymać porządek na lekcjach z powodu niesfornych i agresywnych uczniów. Władze Tokio poprosiły 9-, 11- i 14-latków, by określiły swój stosunek do innych ludzi. Jak donosi gazeta The Daily Yomiuri, 65 procent przyznało, że ma już dość swych przyjaciół, 60 — rodziców, a 50 — nauczycieli. Czterdzieści procent ankietowanych oznajmiło,
 że nigdy lub prawie nigdy nie panuje nad gniewem. Co piąty uczeń wyładowuje złość, rozbijając różne przedmioty.
Tajemniczy wirus
„Zapasy krwi w różnych miejscach świata są zakażone tajemniczym wirusem”, czytamy w czasopiśmie New Scientist. „Nie wiadomo, czy wirus ‚TT’ jest niebezpieczny, zachodzą jednak obawy, że może powodować choroby wątroby”. Wirusa TT — nazwanego tak od inicjałów japońskiego pacjenta, w którego krwi zidentyfikowano go po raz pierwszy — wykryto „zarówno u krwiodawców, jak i u cierpiących na schorzenia wątroby, którzy przyjmowali transfuzję”. Podczas badań stwierdzono obecność tego intruza u 8 spośród 102 krwiodawców z Kalifornii, u których testy krwi nie wykazały takich wirusów, jak wirus HIV czy wirus powodujący zapalenie wątroby typu B i C. Szacuje się, że w Wielkiej Brytanii zarażonych jest 2 procent mieszkańców, we Francji — 4 do 6, w USA — 8 do 9, a w Japonii — 13. Uczeni „prowadzący na całym świecie badania nad wirusem TT chcą za wszelką cenę uniknąć wywołania paniki”, czytamy w tym samym artykule, i usiłują „ustalić, czy ów wirus stwarza zagrożenie dla zdrowia”.
Zbawienny kołnierz
W niektórych rejonach RPA hodowcy owiec musieli w każdym sezonie liczyć się ze stratą nawet 40 procent młodych zwierząt, które padały ofiarą szakali. Ponosili znaczne straty finansowe, a ponadto gwałtownie wzrosła populacja szakali. Próby wytępienia tych drapieżników okazały się nieskuteczne, a nawet szkodliwe dla innych przedstawicieli fauny. Jednakże w ostatnich latach wymyślono bardzo sprytne rozwiązanie. Chodzi o półelastyczny kołnierz zakładany owcom, który można regulować i wielokrotnie użytkować, a który nie ogranicza ruchów zwierzęcia i nie wyrządza szkody szakalowi. Uniemożliwia jedynie drapieżnikowi zagryzienie ofiary. Jak podaje czasopismo Natal Witness, hodowcy stosujący te kołnierze „natychmiast zauważyli, iż szakale przestały wyrządzać szkody”. A poza tym ich populacja się zmniejsza, gdyż zostało im jedynie naturalne pożywienie: owady, gryzonie lub padlina.
Owady znające się na stolarce
„Gąsieniczniki (...) są wyposażone w specjalny narząd do składania jaj — pokładełko — utwardzony związkami manganu i cynku” — informuje miesięcznik National Geographic z grudnia 1999 roku. Wbijają to metalowe „narzędzie” głęboko w pień drzewa, by złożyć jaja na larwach innych owadów lub w ich wnętrzu. „Niektóre (...) potrafią je wbić nawet do siedmiu centymetrów w głąb litego drewna” — wyjaśnia Donald Quicke z brytyjskiego Imperial College. Kiedy larwy gąsieniczników się wykluwają, pożerają swych żywicieli, a potem wygryzają sobie drogę na zewnątrz dzięki narządom gębowym utwardzonym metalami uzyskanymi z ciała larwy żywiciela.
„Ciche zagrożenie” w Indiach
„Co prawda odnotowano poprawę stanu zdrowia i sytuacji materialnej mieszkańców Indii, jednak niedożywienie wciąż pozostaje w tym kraju ‚cichym zagrożeniem’” — podaje gazeta The Times of India. Opieka medyczna i zmniejszona wydajność pracy, będące następstwem niedożywienia, naraża ten kraj na straty przekraczające 230 milionów dolarów. Zdaniem autorów raportu źle odżywianych jest przeszło 50 procent dzieci poniżej czwartego roku życia, 30 procent noworodków „ma znaczną niedowagę”, a 60 procent kobiet cierpi na anemię. Jak oznajmiła wysoka urzędniczka Banku Światowego Meera Chatterjee, specjalistka do spraw rozwoju społecznego, „niedożywienie nie tylko pogarsza życie poszczególnych osób i rodzin, ale też nie pozwala wykorzystać w pełni nakładów na edukację i stanowi główny hamulec rozwoju społecznego i gospodarczego”.
Nieszczęśliwi duchowni?
W ciągu minionych sześciu lat we Francji trzykrotnie przeprowadzono sondaż na temat tego, jak społeczeństwo postrzega duchownych. Wyniki opublikowane w katolickiej gazecie La Croix wskazują, że zdaniem 45 procent Francuzów księża nie wyglądają na ludzi szczęśliwych ani usatysfakcjonowanych. Na ogół duchownego wciąż się uważa za osobę życzliwie usposobioną wobec innych i gotową do słuchania. Jak jednak czytamy we wspomnianej gazecie, „dla mieszkańców Francji coraz rzadziej jest on niezbędny do funkcjonowania społeczeństwa”, a tylko 56 procent traktuje go jako „świadka Bożego na ziemi”. Mniej niż jedna trzecia Francuzów i tylko 51 procent tych, którzy regularnie uczęszczają na nabożeństwa, zachęcałaby syna lub innego członka rodziny do obrania stanu duchownego.",,https://www.jw.org/open?docid=102000412&prefer=lang&wtlocale=P
Słowa uznania — ale dlaczego je odwołano?,"Słowa uznania — ale dlaczego je odwołano?
W LISTOPADZIE 1985 roku podczas konferencji biskupów włoskich odbytej w Bolonii Kościół katolicki rozpoczął kampanię przeciw Świadkom Jehowy. W trakcie obrad, które przebiegały pod hasłem: „Chrystus naszym Bogiem i naszą nadzieją — Chrześcijanie a Świadkowie Jehowy”, ksiądz Giovanni Marinelli zarzucił Świadkom, że stanowią „zagrożenie dla religii i społeczeństwa”. Nawiązując do faktu, że liczba Świadków Jehowy we Włoszech gwałtownie rośnie, gdyż przyłącza się do nich wielu katolików, oskarżył ich, iż są jak ‛wirus opanowujący najbardziej narażonych’.
Wszystkim włoskim diecezjom i parafiom katolickim polecono czynnie przeciwstawiać się Świadkom Jehowy. W jaki sposób? W każdym mieście mają zostać utworzone grupy, które by „interesowały się” ich działalnością, aby „otworzyć oczy naszym wiernym”.
Jak się powiodła ta mobilizacja wymierzona w Świadków Jehowy? W liście opublikowanym na łamach gazety parafialnej z miejscowości Piario pewien ksiądz napisał: „Osobiście lubię Świadków Jehowy; mówię o tym zupełnie otwarcie. Macie oczywiście prawo do odmiennego zdania o nich, a nawet możecie mnie ekskomunikować. (...) Ci z nich, których znam, zachowują się nienagannie, są uprzejmi (...) [i] mówią niezwykle przekonywająco. Kiedyż zrozumiemy, że prawdę należy przedstawiać w sposób ujmujący i że ci, co ją głoszą, nie muszą tego robić bez przekonania, cuchnąc przy tym oraz będąc niechlujnie ubrani i rozczochrani?
„Ponadto Świadkowie Jehowy przychodzą w odwiedziny do twego domu. Jesteś u siebie, znajdujesz się więc w korzystniejszym położeniu. (...) Możesz sięgnąć po własną Biblię, zdjąć ją (...) z półki i sprawdzić, czy werset został przytoczony prawidłowo, uchwycić jego istotne znaczenie i tak dalej.
„Niech mi też będzie wolno powiedzieć, że Świadkowie Jehowy podbili mnie tym, iż czują się osobiście ‛powołani’ (...) do służby kaznodziejskiej. Jest to zadanie, o którym od dawna zapomnieliśmy, co wyrządziło nieobliczalne szkody naszej ewangelizacji. ‛Jakże usłyszą, jeśli nie ma ogłaszającego?’ Sądzę, że Świadkom Jehowy trudno byłoby coś zarzucić, jeśli chodzi nie tylko o ich życie rodzinne, pracę i wypoczynek, ale także o to, jak sami studiują swoje wierzenia oraz pomagają je innym zrozumieć. A już szczególne uznanie mam dla ich pogrzebów. Wystarczy je porównać z naszymi, katolickimi pogrzebami, na których jedynie umarły zachowuje się cicho i nikt nie trzyma w rękach Biblii, żeby śledzić odczytywane fragmenty. (...) Jakaż jasność wypowiedzi! Cóż za modlitwy! Jaka wiara! Jaki spokój! Kto wie, czy zdołam się oprzeć pokusie, by uzupełnić swój testament takim zdaniem: ‛Chcę być pochowany przez Świadków Jehowy’. Kto wie!
„Rozmowę rozpoczynają zawsze w bardzo stosowny sposób. Dobrze rozumiem zarzuty, jakie otwarcie podnoszą — być może dlatego, że sam jestem rozgoryczony i niezadowolony. ‛Świat, w którym żyjemy’, mówią, ‛jest pełen przemocy i niemoralności’. Czy chcielibyście spróbować im wykazać, że nie mają racji? Bo ja nie. (...) ‛Kościół katolicki, będący jedną z najbardziej rozpowszechnionych i najstarszych religii, ponosi główną odpowiedzialność za to znikczemnienie’. Czy zaprotestujecie, bo jesteście innego zdania? Ja nie. Mili ludzie, dobrze ułożeni, (...) oddani Bogu. Odwaga Świadków Jehowy idzie w parze z logiką. Kończą słowami: ‛Opuśćcie więc swoje kościoły i przyłączcie się do nas’.
„Wiem, jak czułbym się rozdarty, gdybym się wyrzekł religii, którą wyssałem z mlekiem matki, a przyjął inną. Dlaczego jednak nie zdecydować się na taki krok, jeśli za tym przemawiają rozumne argumenty? Kiedy się nad tym zastanowić, zmiana religii zgoła nie jest czymś upokarzającym. Odejście od religii byłoby poniżające, gdyby się miało potem uczucie pustki, gdyby ktoś odciął kotwicę i zaczął dryfować bez celu. Ale może myślę, że moja bielizna jest biała, bo nie widziałem twojej? Mądrzej chyba byłoby wybrać lepszy proszek do prania, taki, po którym biel bywa jeszcze bielsza! Misjonarze dążą do jednego jedynego celu: Chcą skłonić ludzi do tego, by zmienili religię. (...) Dlaczego nie miałbym przejść na inną religię, gdyby nakazywało mi to sumienie? Gdyby jej głosiciel mnie przekonał? Gdyby za tym przemawiał rozsądek? Jeżeli religia Świadków Jehowy jest lepsza (...), przyłączę się do nich. (...) Chcę wiedzieć, czy Świadkowie Jehowy mają rację”.
Na zakończenie ów ksiądz podkreślił, że okoliczność, iż Świadkowie wymawiając imię Boże mówią Jehowa, a nie Jahwe, bynajmniej nie pomniejsza jego sympatii dla nich. Dlaczego? „Są przecież Świadkami Boga i to się liczy!”
Postscriptum: List ten najwidoczniej rozpętał burzę na wyższych szczeblach hierarchii kościelnej. W późniejszym wydaniu owej gazety parafialnej autor odwołał swe wypowiedzi na temat Świadków Jehowy.",,https://wol.jw.org/wol/finder?wtlocale=P&docid=1986805&q=jehowy%2Bwirus&p=doc&srcid=sch&srctype=jwo
Czy naprawdę żyjemy w „dniach ostatnich”?,"OKRES zwany w Biblii „dniami ostatnimi” pozwalają zidentyfikować dwie grupy dowodów. Pismo Święte zapowiada wydarzenia, które miały znamionować czas „zakończenia systemu rzeczy” (Mateusza 24:3). Ponadto opisuje zmiany w nastawieniu i postępowaniu ludzi żyjących w „dniach ostatnich” (2 Tymoteusza 3:1).
Wydarzenia światowe w połączeniu z zachowaniem i cechami ludzi dowodzą, że obecnie żyjemy w „dniach ostatnich” i że niebiańskie Królestwo wkrótce zapewni wiecznotrwałe błogosławieństwa tym, którzy miłują Boga. W pierwszej kolejności przeanalizujmy trzy zjawiska, które zgodnie ze słowami Jezusa miały znamionować „dni ostatnie”.
„Początek dręczących boleści”
Jezus powiedział: „Powstanie bowiem naród przeciw narodowi i królestwo przeciw królestwu, będą też niedobory żywności i trzęsienia ziemi w jednym miejscu po drugim”. Dodał także: „Wszystko to jest początkiem dręczących boleści” (Mateusza 24:7, 8). Przyjrzyjmy się po kolei ‛temu wszystkiemu’.
W minionym stuleciu w wojnach i konfliktach etnicznych zginęły ogromne rzesze ludzi. Jak podano w raporcie pewnej organizacji badającej wydarzenia światowe (Worldwatch Institute), „wojny w (...) [XX] wieku pociągnęły za sobą trzy razy więcej ofiar niż wszystkie inne konflikty razem wzięte od początku naszej ery po rok 1899”. Jonathan Glover, autor książki Humanity — A Moral History of the Twentieth Century (Człowieczeństwo — historia moralności XX wieku), napisał: „Szacuje się, że między rokiem 1900 a 1989 w wojnach straciło życie 86 milionów ludzi. (...) Wojny toczone w XX wieku pochłonęły niesamowicie dużo ofiar. Wszelkie próby oszacowania średniej liczby zabitych w każdym roku minionego stulecia prowadzą do wyników niezgodnych z rzeczywistością, jako że aż dwie trzecie ofiar (58 milionów) pochłonęły obie wojny światowe. Gdyby liczbę zamordowanych w całym tym okresie rozłożyć równomiernie, okazałoby się, że wojny uśmiercały jakieś 2500 osób dziennie, czyli ponad 100 na godzinę, okrągłą dobę, przez 90 lat”. Czy potrafisz sobie wyobrazić bezmiar bólu i cierpienia krewnych oraz przyjaciół tych milionów zabitych?
Chociaż na świecie wytwarza się mnóstwo żywności, do cech charakterystycznych „dni ostatnich” należą klęski głodu. Zdaniem uczonych w ciągu minionych 30 lat produkcja artykułów żywnościowych zwiększała się szybciej niż liczba ludności. Mimo to w wielu krajach ludzie głodują, bo nie mają wystarczająco dużo ziemi uprawnej albo pieniędzy na zakup jedzenia. W krajach rozwijających się jakieś 1,2 miliarda ludzi żyje najwyżej za dolara dziennie, przy czym około 780 milionów stale cierpi dotkliwy głód. Jak podaje Światowa Organizacja Zdrowia (WHO), każdego roku niedożywienie jest
 główną przyczyną śmierci przeszło pięciu milionów dzieci.
A co powiedzieć o przepowiedzianych trzęsieniach ziemi? Według danych Amerykańskiej Służby Geologicznej od roku 1990 liczba trzęsień ziemi na tyle silnych, by naruszać konstrukcję budynków, wynosi średnio 17 rocznie. Statystycznie co roku występuje jedno trzęsienie ziemi tak potężne, że powoduje niemal całkowite zniszczenie budynków. W innym źródle nadmieniono: „W ciągu minionych stu lat trzęsienia ziemi pochłonęły setki tysięcy ofiar”. Jednym z powodów takiego stanu rzeczy jest to, że od roku 1914 w regionach aktywnych sejsmicznie rozwinęło się wiele gęsto zaludnionych ośrodków.
Inne znaczące wydarzenia
Jezus powiedział: „Będą też (...) w jednym miejscu po drugim zarazy” (Łukasza 21:11). Medycyna jest obecnie rozwinięta bardziej niż kiedykolwiek przedtem. Ale mimo to stare i nowe choroby dalej dziesiątkują ludzkość. W raporcie pewnej amerykańskiej agendy rządowej napisano: „Od 1973 roku 20 dobrze znanych chorób — w tym gruźlica, malaria i cholera — znów atakuje i się rozprzestrzenia, często w bardziej zjadliwych i opornych na leki odmianach. Od roku 1973 zidentyfikowano co najmniej 30 nieznanych wcześniej drobnoustrojów — między innymi wirus HIV, Ebola, zapalenia wątroby typu C i Nipah — na które nie wynaleziono dotąd żadnego lekarstwa”. W raporcie Czerwonego Krzyża z 28 czerwca 2000 roku poinformowano, że w poprzednim roku choroby zakaźne zabiły 160 razy więcej ludzi niż wszystkie klęski żywiołowe.
Inną charakterystyczną cechą „dni ostatnich” jest „wzrost bezprawia” (Mateusza 24:12). W większości miejsc na świecie ludzie muszą zamykać domy i nie czują się bezpiecznie po zmroku na ulicy. A co z zanieczyszczeniem powietrza, wody i gleby, które często jest wynikiem nielegalnych działań? To także stanowi spełnienie proroctw biblijnych. Księga Objawienia zapowiada, że Bóg w wyznaczonym przez siebie czasie ‛doprowadzi do ruiny tych, którzy rujnują ziemię’ (Objawienie 11:18).
Jacy ludzie żyją w „dniach ostatnich”
Otwórz swoją Biblię i przeczytaj List 2 do Tymoteusza 3:1-5. Apostoł Paweł napisał tam: „W dniach ostatnich nastaną krytyczne czasy trudne do zniesienia”. Następnie wylicza 20 cech osobowości, które miały charakteryzować bezbożnych ludzi żyjących w tym okresie. Czy zauważyłeś takie osoby w swoim otoczeniu? Oto kilka opinii na temat dzisiejszego społeczeństwa.
„Rozmiłowani w samych sobie” (2 Tymoteusza 3:2). „[Ludzie] jak nigdy dotąd są zdecydowani postawić na swoim. Uważają się za bogów i chcą, by tak ich traktowano” (brytyjski dziennik Financial Times).
„Rozmiłowani w pieniądzach” (2 Tymoteusza 3:2). „Ostatnimi czasy duch materializmu wyparł skromność. Jeśli nie uchodzisz za bogatego, twoje życie jest nic niewarte” (indonezyjska gazeta Jakarta Post).
„Nieposłuszni rodzicom” (2 Tymoteusza 3:2). „Rodzice ze zdziwieniem patrzą na swoje czteroletnie dziecko wydające im rozkazy niczym Ludwik XIV albo na ośmiolatka wrzeszczącego: ‚Nienawidzę cię!’” (czasopismo American Educator).
„Nielojalni” (2 Tymoteusza 3:2). „Coraz częściej obserwowana tendencja do porzucania partnerek i dzieci jest chyba największą zmianą w dziedzinie moralności [w ostatnich 40 latach]” (amerykański periodyk Wilson Quarterly).
„Wyzuci z naturalnego uczucia” (2 Tymoteusza 3:3). „Przemoc w rodzinie jest codziennym zjawiskiem w każdym społeczeństwie” (czasopismo Journal of the American Medical Association).
„Nie panujący nad sobą” (2 Tymoteusza 3:3). „Wiele historii opisywanych każdego
 ranka na pierwszych stronach gazet to skutki braku panowania nad sobą, zaniku kręgosłupa moralnego i współczucia dla innych ludzi, a nawet dla samego siebie. (...) Jeżeli nasze społeczeństwo dalej będzie tak tolerować agresję, to wkrótce dojdzie do jego zupełnego upadku moralnego” (tajlandzka gazeta Bangkok Post).
„Zajadli” (2 Tymoteusza 3:3). „Irracjonalny gniew i niekontrolowaną złość widać na drogach, w rodzinach (...) oraz [w] nieuzasadnionej, bezsensownej przemocy często towarzyszącej przestępstwom. Przemoc bywa nagła i nieprzewidywalna, a jej ofiary nierzadko są zdane tylko na siebie i bezbronne” (południowoafrykańska gazeta Business Day).
„Miłujący bardziej rozkosze niż miłujący Boga” (2 Tymoteusza 3:4). „Promowanie swobody seksualnej to krucjata, w której wrogiem jest chrześcijańska moralność” (czasopismo internetowe Boundless).
„Zachowujący formę zbożnego oddania, ale sprzeniewierzający się jego mocy” (2 Tymoteusza 3:5). „[Była prostytutka z Holandii] przyznała, że przeciwko legalizacji [prostytucji] wypowiadają się głównie ugrupowania religijne. Przerwała na chwilę, po czym z uśmiechem dodała, że kiedy była prostytutką, do jej stałych klientów należało kilku duchownych. ‚Prostytutki zawsze mówią, że ludzie z tych kręgów to najlepsi klienci’ — dorzuciła ze śmiechem” (amerykańska gazeta National Catholic Reporter).
Co nas czeka w przyszłości?
Zgodnie z tym, co zapowiedziała Biblia, dzisiejszy świat jest pełen problemów. Ale proroctwo o ‛znaku obecności Chrystusa oraz zakończenia systemu rzeczy’ zawiera też pozytywne elementy. Jezus oznajmił: „Ta dobra nowina o królestwie będzie głoszona po całej zamieszkanej ziemi na świadectwo wszystkim narodom” (Mateusza 24:3, 14). Dobra nowina o Królestwie Bożym jest głoszona w przeszło 230 krajach. W dziele tym uczestniczy ponad sześć milionów ludzi „ze wszystkich narodów i plemion, i ludów, i języków” (Objawienie 7:9). Co udało im się osiągnąć? Orędzie dotyczące tego, czym jest to Królestwo, czego dokona i jak dostąpić jego błogosławieństw, może usłyszeć większość mieszkańców naszego globu. Rzeczywiście, ‛w czasie końca nastała obfitość prawdziwej wiedzy’ (Daniela 12:4).
Istnieją ważne powody, byś zdobywał tę wiedzę. Pomyśl, co się stanie, gdy Jehowa uzna, że dobra nowina została już ogłoszona w wystarczającym zakresie. Jezus rzekł: „Potem nadejdzie koniec” (Mateusza 24:14). Będzie to wyznaczony przez Boga czas na usunięcie wszelkiej niegodziwości. Księga Przysłów 2:22 zapowiada: „Niegodziwi zaś zostaną z ziemi wytraceni, a postępujący zdradziecko zostaną z niej wyrwani”. Co czeka Szatana i demony? Trafią do symbolicznej otchłani, by nie mogli już zwodzić narodów (Objawienie 20:1-3). Wtedy „prostolinijni (...) będą przebywać na ziemi i nienaganni będą na niej pozostawieni”. Ich udziałem staną się wspaniałe dobrodziejstwa Królestwa (Przysłów 2:21; Objawienie 21:3-5).
Co możesz zrobić?
Nie ma co do tego żadnych wątpliwości — kres szatańskiego systemu rzeczy jest już bardzo bliski. Całkowicie zaskoczy wszystkich, którzy ignorują dowody na to, że żyjemy w „dniach ostatnich” (Mateusza 24:37-39; 1 Tesaloniczan 5:2). Dlatego Jezus powiedział swym słuchaczom: „Zwracajcie uwagę na samych siebie, żeby wasze serca nigdy nie stały się ociężałe wskutek przejadania się i nadmiernego picia, i trosk życiowych i żeby ów dzień nagle was nie zaskoczył jak sidło. Przyjdzie bowiem na wszystkich, którzy mieszkają na obliczu całej ziemi. Czuwajcie więc, cały czas błagając, żebyście zdołali ujść tego wszystkiego, co ma nastąpić, i stanąć przed Synem Człowieczym” (Łukasza 21:34-36).
Tylko ludzie cieszący się uznaniem Syna Człowieczego, Jezusa, przeżyją koniec tego
 systemu rzeczy. Jakież to zatem ważne, byśmy wykorzystywali pozostały czas na zabieganie o przychylność Jehowy Boga i Jezusa Chrystusa! Modląc się do Boga, Jezus rzekł: „To znaczy życie wieczne: ich poznawanie ciebie, jedynego prawdziwego Boga, oraz tego, któregoś posłał, Jezusa Chrystusa” (Jana 17:3). Bliższe poznawanie Jehowy Boga i Jego wymagań jest więc oznaką mądrości. Mieszkający w pobliżu Świadkowie Jehowy z radością pomogą ci zrozumieć, czego uczy Biblia. Serdecznie cię zachęcamy, byś skontaktował się z nimi lub napisał do wydawców niniejszego czasopisma.
[Ramka i ilustracje na stronie 7]
CECHY CHARAKTERYSTYCZNE „DNI OSTATNICH”
WAŻNIEJSZE WYDARZENIA:
▪ wojny (Mateusza 24:6, 7)
▪ niedobory żywności (Mateusza 24:7)
▪ trzęsienia ziemi (Mateusza 24:7)
▪ zarazy (Łukasza 21:11)
▪ wzrost bezprawia (Mateusza 24:12)
▪ rujnowanie ziemi (Objawienie 11:18)
LUDZIE:
▪ rozmiłowani w samych sobie (2 Tymoteusza 3:2)
▪ rozmiłowani w pieniądzach (2 Tymoteusza 3:2)
▪ wyniośli (2 Tymoteusza 3:2)
▪ nieposłuszni rodzicom (2 Tymoteusza 3:2)
▪ niewdzięczni (2 Tymoteusza 3:2)
▪ nielojalni (2 Tymoteusza 3:2)
▪ wyzuci z naturalnego uczucia (2 Tymoteusza 3:3)
▪ nie panujący nad sobą (2 Tymoteusza 3:3)
▪ zajadli (2 Tymoteusza 3:3)
▪ miłujący rozkosze (2 Tymoteusza 3:4)
▪ stwarzający pozory religijności (2 Tymoteusza 3:5)
PRAWDZIWI CZCICIELE BOGA:
▪ posiadają ‛obfitą wiedzę’ (Daniela 12:4)
▪ na całym świecie głoszą dobrą nowinę (Mateusza 24:14)
[Prawa własności]
Zdjęcie: UNITED NATIONS/F. GRIFFING",,https://www.jw.org/open?docid=2006681&prefer=lang&wtlocale=P
Zabójczy,"Zabójczy wirus atakuje Zair
OD NASZEGO KORESPONDENTA W AFRYCE
KIKWIT to rozwijające się miasto w Zairze na skraju tropikalnego lasu deszczowego. Nie opodal tego miasta mieszkał 42-letni Gaspard Menga Kitambala, który był jedynym Świadkiem Jehowy w swej rodzinie. Trudnił się sprzedażą węgla drzewnego. Przygotowywał go i pakował w głębi lasu, po czym zanosił na głowie do Kikwitu.
Dnia 6 stycznia 1995 roku Menga źle się poczuł. Wracając z lasu, dwukrotnie upadł. Gdy dotarł do domu, skarżył się na ból głowy i gorączkę.
W ciągu następnych kilku dni jego stan się pogarszał, aż 12 stycznia rodzina zabrała go do szpitala miejskiego w Kikwicie. Świadkowie ze zboru Mengi pomagali najbliższym opiekować się nim w szpitalu. Niestety, czuł się coraz gorzej. Zaczął wymiotować krwią, która buchała mu również z nosa i uszu. Zmarł 15 stycznia.
Wkrótce zachorowali członkowie rodziny Mengi, którzy go dotykali. Na początku marca nie żyło już 12 jego bliskich krewnych, w tym żona i dwoje z sześciorga dzieci.
W połowie kwietnia zaczęli chorować i umierać pracownicy szpitala oraz inne osoby, a objawy były podobne do tych, które wystąpiły u Mengi i jego rodziny. Choroba szybko się przeniosła do dwóch okolicznych miast. Najwyraźniej nie można było się obejść bez pomocy z zewnątrz.
Dnia 1 maja przyjechał do Kikwitu czołowy zairski wirusolog, profesor Muyembe. Nieco później powiedział naszemu korespondentowi: „Doszliśmy do wniosku, że Kikwit dotknęły dwie epidemie: biegunka pochodzenia bakteryjnego i ostra gorączka krwotoczna na tle wirusowym. Oczywiście musieliśmy potwierdzić tę diagnozę. Pobraliśmy więc od pacjentów krew i wysłaliśmy ją do Atlanty w USA do przebadania w Ośrodku Zwalczania Chorób (CDC)”.
Badania potwierdziły przypuszczenia profesora Muyembe i innych lekarzy w Zairze. Chorobę wywołał wirus Ebola.
Śmiercionośna choroba
Wirus Ebola jest niezwykle złośliwy. Potrafi szybko zabić. Nie znana jest przeciw niemu szczepionka ani metoda leczenia chorych.
Po raz pierwszy rozpoznano go w 1976 roku. Wirus — którego nazwa pochodzi od rzeki w Zairze — zaatakował wtedy południowy Sudan, a wkrótce potem północny Zair. W roku 1979 ponownie pojawił się w Sudanie, tym razem na mniejszą skalę. Później, nie licząc kilku odosobnionych wypadków śmierci osób z objawami przypominającymi tę infekcję, zniknął na całe lata.
Wirus Ebola jest tak zabójczy, że uczeni w Atlancie badają go w laboratorium, w którym zastosowano najdalej posunięte środki ostrożności oraz założono instalację wentylacyjną nie dopuszczającą, by jakikolwiek drobnoustrój przenoszony drogą powietrzną wydostał się na zewnątrz. Przed wejściem do laboratorium uczeni zakładają ochronne stroje przypominające skafandry astronautów, a po wyjściu biorą prysznic w środkach odkażających. Zespoły lekarzy przyjechały do Kikwitu z ekwipunkiem zabezpieczającym — rękawiczkami i czepkami do jednorazowego użytku, okularami ochronnymi oraz specjalnymi kombinezonami, przez które wirus nie może się przedostać.
Tymczasem większość mieszkańców Kikwitu nie miała ani potrzebnej wiedzy, ani wyposażenia, by się chronić przed wirusem. Inni świadomie narażali życie, a nawet je stracili, opiekując się zarażonymi bliskimi. Krewni i przyjaciele bez żadnego zabezpieczenia nosili na plecach chorych oraz zmarłych. Było to przyczyną masowych zgonów — wirus wyniszczał całe rodziny.
Zwalczanie epidemii
Społeczność międzynarodowa odpowiedziała na wołanie o pomoc mieszkańców Kikwitu, ofiarując środki pieniężne i sprzęt medyczny. Z Europy, RPA i USA przyleciały ekipy badaczy. Miały do wykonania podwójne zadanie: po pierwsze, powstrzymać szerzenie się wirusa, a po drugie, ustalić, gdzie się ukrywał pomiędzy wybuchami epidemii.
Celem zwalczenia epidemii personel medyczny przeczesywał kolejno ulice, by odszukać wszystkie osoby z objawami zakażenia. Chorych zabierano do szpitala, gdzie poddawano ich kwarantannie i zapewniano im opiekę z zachowaniem środków ostrożności. Ciała zmarłych zawijano w plastikową folię i szybko grzebano.
Wdrożono rozległą kampanię oświatową, w ramach której przekazywano dokładne informacje o chorobie pracownikom służby zdrowia oraz reszcie społeczeństwa. Między innymi stanowczo ostrzegano przed tradycyjnymi praktykami pogrzebowymi, podczas których rodziny ceremonialnie dotykały i obmywały zmarłych.
W poszukiwaniu siedliska wirusa
Uczeni chcieli odkryć, skąd się pojawił wirus Ebola. Wiadomo, że wirusy nie są organizmami, które mogą istnieć samodzielnie — odżywiać się i mnożyć. Aby przeżyć
i się rozmnażać, muszą wtargnąć do żywej komórki i wykorzystać jej złożoną strukturę.
Zwierzę zakażone wirusem nieraz może z nim współistnieć — jego organizm nie zwalcza wirusa ani nie jest przez niego atakowany. Niemniej gdy z zainfekowanym zwierzęciem zetknie się człowiek, wirus w jakiś sposób przenosi się na niego i może się zamienić w groźnego zabójcę.
Ponieważ wirus Ebola bardzo szybko uśmierca ludzi i małpy, naukowcy przypuszczają, że udaje mu się przetrwać w jakimś innym organizmie. Jeżeli pracownicy służby zdrowia wykryją nosiciela, niewykluczone, iż zdołają zastosować środki zaradcze, które skutecznie powstrzymają szerzenie się wirusa i zapobiegną następnym wybuchom epidemii. Wciąż jednak brakuje odpowiedzi na pytanie, gdzie podziewa się wirus Ebola pomiędzy epidemiami.
Żeby wyjaśnić tę kwestię, badacze muszą znaleźć siedlisko wirusa. Po wygaśnięciu poprzednich epidemii mimo usilnych starań nie udało się odszukać zwierzęcia będącego jego nosicielem. Ale epidemia w Kikwicie otworzyła nowe możliwości.
Uczeni przypuszczają, że pierwszą ofiarą był Gaspard Menga. Ale jak się zaraził? Jeżeli zainfekowało go zwierzę, to jakie? Rozsądek nakazywał szukać odpowiedzi w lesie, w którym Menga pracował. W miejscach, gdzie przygotowywał węgiel drzewny, grupy badaczy zastawiły 350 pułapek. Złapano różne gryzonie, ryjówki, ropuchy, jaszczurki, węże, moskity, kleszcze, pluskwy, wszy i pchły, w tym także pchły piaskowe — łącznie 2200 drobnych zwierząt i 15 000 owadów. Uczeni ubrani w odzież ochronną zabijali zwierzęta gazem znieczulającym, a próbki ich tkanek wysłali do USA, gdzie poddano je badaniom na obecność wirusa.
Ponieważ wirus może się ukrywać prawie wszędzie, nie ma pewności, czy poznamy jego siedlisko. Doktor C. J. Peters, który kieruje specjalną sekcją CDC zajmującą się badaniem drobnoustrojów chorobotwórczych, powiedział: „Moim zdaniem obecnie mamy najwyżej 50 procent szans na wykrycie nosiciela wirusa Ebola”.
Epidemia wygasa
Kiedy dnia 25 sierpnia minęły 42 dni od zanotowania ostatniego przypadku zakażenia — jest to dwukrotny maksymalny okres inkubacyjny wirusa — oficjalnie ogłoszono wygaśnięcie epidemii. Dlaczego wirus nie rozprzestrzenił się dalej? Po części dzięki wysiłkom międzynarodowych służb medycznych podjętym w celu zwalczenia epidemii. Do ograniczenia jej zasięgu przyczynił się również gwałtowny przebieg choroby. Ponieważ wirus pojawiał się i uśmiercał bardzo szybko, a przenosił się tylko w wyniku bliskiego kontaktu z chorymi, nie zdołał zaatakować zbyt wielu ludzi.
Według sprawozdań urzędowych wirusem zaraziło się 315 osób, z czego 244 zmarło — śmiertelność wynosiła więc 77 procent. Na razie o nim nie słychać. W nowym świecie utworzonym przez Jehowę zostanie unieszkodliwiony raz na zawsze (zobacz Izajasza 33:24). Tymczasem ludzie się zastanawiają: „Czy wirus Ebola znowu zacznie nieść śmierć?” Niewykluczone. Nikt jednak nie wie, gdzie i kiedy się to stanie.
[Ramka na stronie 25]
Nie tylko Ebola...
Co prawda Ebola zabija, ale jeszcze większe zagrożenie dla mieszkańców Afryki stanowią choroby, które nie wywołują tylu emocji. Podczas opisanej epidemii inne choroby niepostrzeżenie zbierały swe żniwo. Według doniesień kilkaset kilometrów na wschód od Kikwitu 250 osób dotknęła niedawno choroba Heinego i Medina. Na północnym zachodzie, w Mali, szalała nowa śmiertelna odmiana cholery. Na południu, w Angoli, 30 000 ludzi zapadło na śpiączkę afrykańską, a na znacznym obszarze Afryki Zachodniej tysiące umarło na zapalenie opon mózgowych. W gazecie The New York Times zauważono: „Afrykanów nurtuje pytanie, dlaczego ich codzienna walka ze śmiercionośnymi chorobami, którym w większości wypadków można by zapobiec, nie dręczy sumienia świata”.
[Ilustracja na stronie 24]
Uczeni poszukują nosiciela zabójczego wirusa",,https://wol.jw.org/wol/finder?wtlocale=P&docid=101996327&q=jehowy%2Bwirus&p=doc&srcid=sch&srctype=jwo
Transfuzjologia — czy ma przed sobą przyszłość?,"„Transfuzjologia nadal będzie trochę przypominać chodzenie po tropikalnym lesie, w którym znane ścieżki są przetarte, ale wciąż trzeba na nich zachowywać ostrożność; nowe i niewidoczne zagrożenia czają się za zakrętem, stanowiąc pułapkę dla nieuważnych” (profesor transfuzjologii Ian M. Franklin).
KIEDY w latach osiemdziesiątych XX wieku epidemia AIDS skierowała uwagę opinii publicznej na krew, wzmożono wysiłki w celu wyeliminowania „niewidocznych zagrożeń” związanych z jej przetaczaniem. Mimo to piętrzą się liczne trudności. W czerwcu 2005 roku Światowa Organizacja Zdrowia (WHO) przyznała: „Szanse otrzymania bezpiecznej transfuzji (...) ogromnie się różnią w zależności od kraju”. Dlaczego?
W wielu państwach nie ma ogólnokrajowych programów gwarantujących bezpieczne pobieranie, testowanie oraz transportowanie krwi i preparatów krwiopochodnych. Zapasy krwi bywają przechowywane w ryzykowny sposób — w wysłużonych domowych chłodziarkach albo w lodówkach turystycznych! Jeżeli normy bezpieczeństwa nie są przestrzegane, krew dawcy mieszkającego w odległości setek, a nawet tysięcy kilometrów od pacjenta może się okazać bardzo szkodliwa.
Bezpieczna krew — trudno osiągalny cel
Niektóre państwa utrzymują, że ich zapasy krwi są bezpieczniejsze niż kiedykolwiek w przeszłości. Nadal jednak istnieją powody do obaw. W okólniku przygotowanym przez trzy amerykańskie organizacje zajmujące się krwią podano na pierwszej stronie: „OSTRZEŻENIE: Ponieważ pełna krew oraz jej składniki są pozyskiwane z krwi ludzkiej, mogą przenosić czynniki zakaźne, np. wirusy (...). Ryzyka tego nie eliminują ostrożny wybór dawców ani badania laboratoryjne”.
 Nie bez powodu Peter Carolan, wysoki rangą urzędnik Międzynarodowej Federacji Stowarzyszeń Czerwonego Krzyża i Czerwonego Półksiężyca, powiedział: „Nigdy nie ma stuprocentowej gwarancji bezpieczeństwa zasobów krwi”. I dodał: „Zawsze będą jakieś nowe infekcje, na które w danej chwili nie będzie żadnego testu”.
A co by się stało, gdyby pojawił się nowy drobnoustrój, który podobnie jak wirus wywołujący AIDS przez długi czas pozostawałby utajony i łatwo przenosiłby się przez krew? Na konferencji medycznej zorganizowanej w Pradze w kwietniu 2005 roku dr Harvey G. Klein z Państwowych Instytutów Zdrowia w USA nazwał taką perspektywę otrzeźwiającą. Dodał też: „Ci, którzy pobierają składniki krwi, wcale nie byliby lepiej przygotowani na położenie tamy epidemii jakiejś choroby przenoszonej przez krew, niż w początkowym okresie epidemii AIDS”.
Błędy oraz powikłania poprzetoczeniowe
Co w krajach rozwiniętych należy do największych zagrożeń towarzyszących transfuzji? Są to błędy popełnione podczas leczenia krwią oraz reakcje immunologiczne. W związku z badaniami przeprowadzonymi w roku 2001 w Kanadzie gazeta The Globe and Mail poinformowała, że tysiące transfuzji omal nie doprowadziło do zgonów z powodu „pobrania próbek krwi od niewłaściwego pacjenta, błędnego ich oznakowania albo zamówienia krwi dla niewłaściwego pacjenta”. W Stanach Zjednoczonych w latach 1995-2001 takie pomyłki kosztowały życie co najmniej 441 osób.
W zasadzie osoby otrzymujące obcą krew stoją w obliczu podobnych powikłań jak ci, u których dokonano przeszczepu. Układ odpornościowy na ogół odrzuca obcą tkankę. Czasem transfuzja może wywołać immunosupresję, czyli zahamować naturalne reakcje immunologiczne. Chory jest przez to podatny na pooperacyjne infekcje oraz na działanie wirusów, które wcześniej były nieaktywne. Nic więc dziwnego, że zdaniem cytowanego już profesora Franklina zanim lekarz przetoczy pacjentowi krew, powinien trzy razy się zastanowić.
Co o tym sądzą specjaliści
Coraz więcej pracowników służby zdrowia bierze pod uwagę powyższe fakty i krytyczniej ocenia leczenie krwią. W pewnym źródle podano: „Niektórzy lekarze utrzymują, że krew allogeniczna [pochodząca od innej osoby] jest niebezpiecznym lekiem i że gdyby oceniano ją według tych samych standardów, co inne leki, jej stosowanie byłoby zabronione” (Dailey’s Notes on Blood).
Pod koniec 2004 roku profesor Bruce Spiess tak się wypowiedział na temat przetaczania jednego z głównych składników krwi podczas operacji serca: „Bardzo nieliczne artykuły [medyczne] podtrzymują pogląd, jakoby transfuzja poprawiała wynik operacji”. W rzeczywistości sporo transfuzji „może przynieść więcej szkody niż pożytku, i to praktycznie w każdym przypadku z wyjątkiem poważnych urazów”. Transfuzje zwiększają „ryzyko zapalenia płuc, różnych infekcji, zawałów serca i udarów”.
Wielu zaskakuje fakt, że standardy stosowania krwi nie są tak jednolite, jak należałoby się spodziewać. Doktor Gabriel Pedraza przypomniał niedawno swoim chilijskim kolegom, że „transfuzja krwi to słabo zdefiniowana metoda leczenia”, w której „trudno ustalić i stosować powszechnie akceptowane wskazówki”. Nic dziwnego, że dyrektor jednej z placówek Szkockiej Służby Transfuzjologicznej Brian McClelland apeluje do lekarzy, by „pamiętali, iż transfuzja to przeszczep, i dlatego decyzja o jej dokonaniu nie jest błaha”. Sugeruje on, by za każdym razem się zastanowili:
 „Czy zgodziłbym się na tę transfuzję, gdyby chodziło o mnie albo o moje dziecko?”
Prawda jest taka, że sporo pracowników służby zdrowia podziela zdanie pewnego hematologa, który powiedział korespondentowi Przebudźcie się!: „Jako specjaliści w zakresie krwiolecznictwa nie lubimy ani przetaczać krwi, ani jej otrzymywać”. Skoro takie odczucia mają osoby ze środowiska medycznego, to co powinni o tym myśleć pacjenci?
Czy w medycynie coś się zmieni?
Możesz się jednak zastanawiać: „Skoro leczenie krwią jest najeżone tyloma niebezpieczeństwami, to dlaczego nadal stosuje się ją na tak dużą skalę, zwłaszcza że istnieją metody alternatywne?” Otóż wielu lekarzy po prostu nie chce zmienić swych metod leczenia albo nie zna strategii alternatywnych. Jak napisano w czasopiśmie Transfusion, „lekarze podejmują decyzje co do transfuzji, opierając się na tym, czego się dawniej uczyli i jak zostali wychowani, oraz na ‚ocenie klinicznej’”.
Ogromną rolę odgrywają również umiejętności chirurga. Doktor Beverley Hunt z Londynu pisze, że „ilość utraconej krwi bardzo się różni w zależności od doświadczenia chirurga, dlatego wzrasta zainteresowanie szkoleniem chirurgów w zakresie odpowiedniej hemostazy [metod opanowywania krwawienia]”. Inni twierdzą, że koszty metod alternatywnych są zbyt duże — chociaż coraz więcej doniesień wskazuje na coś zupełnie przeciwnego. Jednak spora grupa lekarzy podziela pogląd dra Michaela Rose’a, który oświadczył: „Każdy pacjent operowany bez użycia krwi korzysta naprawdę z najlepszego leczenia”.
 *
Najlepsze leczenie — czy nie tego właśnie byś oczekiwał? Jeśli tak, to masz podobne odczucia jak ludzie, którzy wręczyli ci niniejsze czasopismo. W następnym artykule opisano ich godne uwagi stanowisko w kwestii transfuzji krwi.
[Przypis]
^ ak. 19 Zobacz ramkę „Alternatywne metody leczenia” na stronie 8.
[Napis na stronie 6]
„Zanim lekarz przetoczy pacjentowi krew, powinien trzy razy się zastanowić” (profesor Ian M. Franklin)
[Napis na stronie 6]
„Czy zgodziłbym się na tę transfuzję, gdyby chodziło o mnie albo o moje dziecko?” (Brian McClelland)
[Ramka i ilustracja na stronie 7]
Śmierć z powodu TRALI
Ostre poprzetoczeniowe uszkodzenie płuc (skrót angielski TRALI), opisane po raz pierwszy na początku lat dziewięćdziesiątych XX wieku, to zagrażająca życiu reakcja immunologiczna występująca po transfuzji krwi. Obecnie wiadomo, że co rok zespół TRALI powoduje setki zgonów. Specjaliści podejrzewają jednak, że liczba ta może być znacznie wyższa, ponieważ wielu pracowników służby zdrowia nie rozpoznaje objawów. Co prawda przyczyna wystąpienia tego zespołu nie jest jasna, ale czasopismo New Scientist sugeruje, że wywołująca go krew „najwyraźniej pochodzi głównie od dawców mających wcześniej styczność z różnymi grupami krwi, na przykład (...) od osób, które wielokrotnie przyjmowały transfuzję”. Jak informuje pewien raport, w USA i Wielkiej Brytanii TRALI należy teraz do najczęstszych przyczyn zgonów poprzetoczeniowych. Stanowi „dla banków krwi większy problem niż szeroko znane choroby, takie jak zakażenie wirusem HIV”.
 [Ramka i diagram na stronach 8, 9]
Skład krwi
Krwiodawcy najczęściej oddają krew pełną, choć nieraz pobiera się od nich samo osocze. I chociaż w niektórych krajach przetacza się właśnie krew pełną, to na ogół zanim zostanie ona przebadana i wykorzystana do transfuzji, wyodrębnia się jej podstawowe składniki. Poniżej omówiono ich rolę oraz zawartość procentową w stosunku do całkowitej objętości krwi.
OSOCZE (plazma) stanowi 52—62 procent całkowitej objętości krwi. W tym płynie o słomkowej barwie są zawieszone i transportowane komórki krwi, białka oraz inne substancje.
Warto wiedzieć, że 91,5 procent osocza to woda; 7 procent stanowią białka, z których uzyskuje się frakcje: albuminy (około 4 procent), globuliny (około 3 procent) i fibrynogen (niecały procent). Na pozostałe 1,5 procent osocza składają się między innymi substancje odżywcze, hormony, gazy oddechowe, elektrolity, witaminy oraz azotowe produkty przemiany materii.
 KRWINKI BIAŁE (leukocyty) stanowią mniej niż 1 procent całkowitej objętości krwi. Atakują i niszczą potencjalnie szkodliwe ciała obce.
PŁYTKI KRWI (trombocyty) stanowią mniej niż 1 procent całkowitej objętości krwi. Tworzą skrzepy, które zatrzymują krew, żeby nie uchodziła z ran.
KRWINKI CZERWONE (erytrocyty) stanowią 38—48 procent całkowitej objętości krwi. Komórki te podtrzymują przy życiu wszystkie tkanki, dostarczając im tlen i usuwając dwutlenek węgla.
 Zarówno osocze, jak i pozostałe trzy główne składniki mogą być źródłem mniejszych frakcji. Na przykład hemoglobina to frakcja wyizolowana z krwinek czerwonych.
[Diagram]
OSOCZE
WODA 91,5%
BIAŁKA 7%
ALBUMINY
GLOBULINY
FIBRYNOGEN
POZOSTAŁE SUBSTANCJE 1,5%
SUBSTANCJE ODŻYWCZE
HORMONY
GAZY ODDECHOWE
ELEKTROLITY
WITAMINY
AZOTOWE PRODUKTY PRZEMIANY MATERII
[Prawa własności]
Strona 9: Składniki krwi w okrągłych wstawkach: This project has been funded in whole or in part with federal funds from the National Cancer Institute, National Institutes of Health, under contract N01-CO-12400. The content of this publication does not necessarily reflect the views or policies of the Department of Health and Human Services, nor does mention of trade names, commercial products, or organizations imply endorsement by the U.S. Government
[Ramka i ilustracja na stronach 8, 9]
Alternatywne metody leczenia
W ciągu ostatnich sześciu lat Komitety Łączności ze Szpitalami, powołane przez Świadków Jehowy, rozpowszechniły w środowiskach medycznych na całym świecie dziesiątki tysięcy wideokaset Strategie alternatywne wobec transfuzji — proste, skuteczne, bezpieczne.
 * W filmie tym, opracowanym w około 25 wersjach językowych, światowej sławy lekarze omawiają skuteczne strategie stosowane obecnie w leczeniu bez krwi. Spotkał się on z żywym oddźwiękiem. Na przykład w Wielkiej Brytanii przedstawiciele Narodowej Służby Krwi (NBS), obejrzawszy go pod koniec roku 2001, wysłali listy wraz z wideokasetami do wszystkich dyrektorów banków krwi oraz hematologów w kraju. W liście zachęcono do zapoznania się z tym materiałem, ponieważ „coraz bardziej upowszechnia się świadomość, że jednym z celów dobrej opieki lekarskiej jest unikanie transfuzji, kiedy to tylko możliwe”. Przyznano też, że „główna idea [filmu] (...) zasługuje na pochwałę i NBS zdecydowanie ją popiera”.
[Przypis]
^ ak. 57 Płytę DVD Metody alternatywne wobec transfuzji — seria filmów dokumentalnych, wydaną przez Świadków Jehowy, chętnie udostępnią przedstawiciele tego wyznania. Na płycie jest też wspomniany film.
[Ramka i ilustracja na stronie 9]
Frakcje krwi — zastosowanie w medycynie
Nauka i technika umożliwiają rozpoznanie oraz wyizolowanie drobnych składników krwi w tak zwanym procesie frakcjonowania. Zilustrujmy to przykładem: Z wody morskiej, której 96,5 procent stanowi woda, można wyodrębnić inne substancje, takie jak magnez, brom i oczywiście sól. Podobnie jest z osoczem, które stanowi ponad połowę całkowitej objętości krwi. Przeszło 90 procent jego składu to woda. Po przetworzeniu osocza można uzyskać frakcje obejmujące między innymi białka: albuminę, fibrynogen oraz różne globuliny.
Którąś z frakcji lekarz zaleca czasem w ramach terapii. Przykładem może być krioprecypitat, czyli stężony preparat niektórych białek, uzyskiwany przez zamrożenie, a potem odmrożenie osocza. Ta nierozpuszczalna frakcja jest bogata w czynniki krzepnięcia i zwykle wykorzystuje się ją do tamowania krwawienia. Inne metody leczenia mogą wymagać podania preparatu, w którym frakcja krwi stanowi główny składnik albo występuje tylko w ilościach śladowych.
 * Część białek osocza stosuje się w rutynowych zastrzykach wzmacniających odporność u osób narażonych na działanie czynników zakaźnych. Białka osocza znajdują się niemal we wszystkich frakcjach krwi używanych do celów medycznych.
Jak poinformowano w tygodniku Science News, „naukowcy szacują, że w krwiobiegu krąży tysiące białek, a rozpoznali zaledwie kilkaset z nich”. Wraz z rozwojem wiedzy na temat krwi mogą się pojawić nowe preparaty zawierające te białka.
[Przypis]
^ ak. 63 W skład niektórych preparatów wchodzą również frakcje krwi zwierzęcej.
[Ilustracja na stronach 6, 7]
Pracownicy służby zdrowia bardzo uważają, by nie mieć bezpośredniego kontaktu z krwią",,https://www.jw.org/open?docid=102006282&prefer=lang&wtlocale=P
" Biblijny punkt widzenia
Czy Armagedonu trzeba się bać?","CZYM jest Armagedon? Najprościej mówiąc, chodzi o sytuację, w której władcy światowi wspólnie wystąpią przeciw Bogu i Jego Królestwu. W biblijnej Księdze Objawienia apostoł Jan opisał wizję, w której ujrzał królów zgromadzających się na wojnę z Bogiem w symbolicznym miejscu o nazwie Armagedon.
Słowo „Armagedon” pojawia się w Piśmie Świętym tylko raz, ale w dzisiejszym świecie zrobiło ono zawrotną karierę. Określa się nim nie tylko wielkie katastrofy — na przykład powszechną zagładę nuklearną, lecz także pomniejsze problemy — na przykład zniszczenia dokonane przez wirus komputerowy. Niektórzy autorzy rozpisują się o czasach końca, bezpośrednio poprzedzających Armagedon. Ich książki stają się prawdziwymi bestsellerami. Pewna seria powieści rozeszła się w ciągu ostatnich dziesięciu lat w nakładzie ponad 60 milionów egzemplarzy.
Wielu boi się Armagedonu. Jedni obawiają się, że terroryści, wojownicze narody albo klęski żywiołowe doprowadzą do globalnego kataklizmu, w wyniku czego z Ziemi zniknie wszelkie życie. Inni wierzą, iż w wyznaczonym czasie sam Bóg zniszczy naszą planetę i wszystko, co się na niej znajduje. Cóż za przerażające perspektywy! A jak naprawdę należy rozumieć słowa o ‛wojnie wielkiego dnia Boga Wszechmocnego w miejscu zwanym Har-Magedon’? (Objawienie 16:14, 16).
Czy Ziemia zostanie zniszczona?
To nieprawda, że w Armagedonie zginą wszyscy ludzie. Skąd o tym wiemy? Pismo Święte zapewnia: „Jehowa wie, jak ludzi przejawiających zbożne oddanie wyzwolić z doświadczenia, a nieprawych zachować na dzień sądu, żeby zostali wytraceni” (2 Piotra 2:9). Możemy być przekonani, że Bóg doskonale panuje nad swą nieskończoną mocą. W Armagedonie zostaną zgładzeni jedynie ci, którzy sprzeciwiają się zwierzchnictwu Najwyższego. W tej wojnie nie będzie przypadkowych ofiar (Psalm 2:2, 9; Rodzaju 18:23, 25).
Jak zapewnia Biblia, Bóg doprowadzi „do ruiny tych, którzy rujnują ziemię” (Objawienie 11:18). A zatem Jehowa nie zamierza zniszczyć naszej planety. Usunie raczej tę niegodziwą część społeczeństwa ludzkiego, która przeciwstawia się Jego
 panowaniu. Dokładnie tak samo uczynił podczas potopu za dni Noego (Rodzaju 6:11-14; 7:1; Mateusza 24:37-39).
‛Dzień napawający lękiem’
To prawda, że sporo proroctw biblijnych zapowiadających nadchodzącą zagładę może budzić niepokój. Na przykład prorok Joel mówił o „wielkim i napawającym lękiem dniu Jehowy” (Joela 2:31). Bóg dysponuje arsenałem, który obejmuje między innymi śnieg, grad, trzęsienia ziemi, zarazy, ulewy, deszcz ognia i siarki, zamieszanie w szeregach wrogów, błyskawice i plagę powodującą gnicie ciała (Hioba 38:22, 23; Ezechiela 38:14-23; Habakuka 3:10, 11; Zachariasza 14:12, 13).
 * Poza tym Biblia w przejmujący sposób opisuje czas, gdy ziemia będzie pokryta zwłokami zabitych, pozostawionymi niczym „gnój na powierzchni roli” i jako pożywienie dla ptaków oraz innych zwierząt (Jeremiasza 25:33, 34; Ezechiela 39:17-20). Podczas tej wojny wrogowie Boga wpadną w przerażenie (Objawienie 6:16, 17).
Czy to oznacza, że posłuszni czciciele prawdziwego Boga powinni się bać dramatycznych wydarzeń, które rozegrają się podczas Armagedonu? W żadnym wypadku — słudzy Boży żyjący na ziemi w ogóle nie wezmą udziału w tym konflikcie. Poza tym będzie ich chronił sam Jehowa. Niemniej jednak napawająca lękiem demonstracja mocy Stwórcy z całą pewnością wzbudzi w nich podziw połączony z bojaźnią (Psalm 37:34; Przysłów 3:25, 26).
Warto tu przypomnieć wypowiedź apostoła Jana, który napisał pod natchnieniem: „Szczęśliwy każdy, kto zachowuje słowa proroctwa tego zwoju” (Objawienie 1:3; 22:7). To właśnie we wspomnianym „zwoju” czytamy o Armagedonie. Czy rozmyślanie o tym wydarzeniu rzeczywiście może przysparzać szczęścia? Jak to możliwe?
Bóg wzywa do działania
Kiedy nadciąga potężny huragan, władze starają się ostrzec obywateli przed zbliżającym się zagrożeniem. Często w taką akcję angażowana jest policja wyposażona w specjalny sprzęt, a funkcjonariusze chodzą czasami od domu do domu, aby dotrzeć do każdego mieszkańca. Ich celem nie jest bynajmniej straszenie ludzi, ale udzielenie im pomocy, by mogli podjąć niezbędne działania i uratować życie. Osoby rozsądne cieszą się, że zostały poinformowane o niebezpieczeństwie, a ci, którzy odpowiednio zareagują, na pewno nie będą tego żałować.
Podobnie Bóg ostrzega przed nadchodzącym „wichrem” Armagedonu (Przysłów 10:25). Szczegóły dotyczące tej wojny Jehowa podał w swym spisanym Słowie. Nie chce On nikogo przerażać, ale raczej pragnie przekazać ludziom wyraźną wiadomość, żeby okazali skruchę i zaczęli Mu służyć (Sofoniasza 2:2, 3; 2 Piotra 3:9). Ci, którzy tak postąpią, ocaleją. Dlatego nie musimy się bać nadchodzącej wojny Bożej. Patrzmy w przyszłość z ufnością, mocno przekonani, że „każdy, kto wzywa imienia Jehowy, ujdzie cało” (Joela 2:32).
[Przypis]
^ ak. 10 Trzeba pamiętać, że pewne fragmenty Biblii napisano „w znakach”, czyli językiem symbolicznym (Objawienie 1:1). Dlatego nie możemy precyzyjnie określić, do jakiego stopnia żywioły wspomniane w proroctwach zostaną użyte w sposób literalny.
[Ilustracja na stronie 12]
Kiedy nadciąga potężny huragan, władze starają się ostrzec obywateli
[Ilustracja na stronie 13]
Boże ostrzeżenie przed Armagedonem to wezwanie do ratowania życia",,https://www.jw.org/open?docid=102005492&prefer=lang&wtlocale=P
Proroctwo biblijne spełniające się na naszych oczach," Rozdział 10
Proroctwo biblijne spełniające się na naszych oczach
Czy zastanawiałeś się kiedyś, dlaczego świat jest dziś zupełnie inny niż 100 lat temu? Sporo zmieniło się na lepsze. W wielu krajach rutynowo leczy się choroby, które dawniej nieuchronnie kończyły się śmiercią, a przeciętny człowiek żyje na poziomie nieosiągalnym dla jego przodków. Z drugiej strony nasze stulecie było świadkiem najstraszliwszych wojen i najpotworniejszych okrucieństw w dziejach ludzkości. Eksplozja demograficzna, zanieczyszczenie środowiska oraz kolosalne arsenały broni nuklearnej, biologicznej i chemicznej, nagromadzonej na świecie, zagrażają pomyślności, a nawet dalszemu istnieniu rodzaju ludzkiego. Dlaczego wiek XX tak bardzo różni się od minionych stuleci?
1 (oraz wstęp). (a) Czym wiek XX różni się od poprzednich stuleci? (b) Co pomoże nam zrozumieć, dlaczego nasze czasy są tak odmienne?
ODPOWIEDŹ na powyższe pytanie wiąże się ze zdumiewającym proroctwem biblijnym, które się spełnia na naszych oczach. Wypowiedział je sam Jezus, a dowodzi ono nie tylko natchnienia Biblii, lecz także tego, że żyjemy w przededniu dramatycznych
 zmian na arenie światowej. Co to za proroctwo? I skąd wiemy, iż oglądamy jego spełnienie?
Wielkie proroctwo Jezusa
2, 3. Jakie pytanie zadali Jezusowi jego uczniowie i gdzie znajdujemy jego odpowiedź?
2 Biblia donosi, że na krótko przed śmiercią Jezusa jego uczniowie rozmawiali o okazałych budynkach świątyni w Jeruzalem, których ogrom i pozorna trwałość robiły na nich duże wrażenie. Jezus powiedział jednak: „Czyż nie przyglądacie się temu wszystkiemu? Zaprawdę powiadam wam: Żadną miarą nie pozostanie tu kamień na kamieniu, który by nie był zwalony” (Mateusza 24:1, 2).
3 Słowa te musiały zaskoczyć uczniów, więc nieco później poprosili Jezusa o dalsze informacje: „Powiedz nam, kiedy się to stanie oraz co będzie znakiem twej obecności i zakończenia systemu rzeczy” (Mateusza 24:3). Jego odpowiedź znajdujemy w następnych wersetach rozdziału 24 oraz 25 Ewangelii według Mateusza. Zanotował ją również Marek w rozdziale 13 swego sprawozdania ewangelicznego oraz Łukasz — w rozdziale 21. Było to bez wątpienia najważniejsze z proroctw wypowiedzianych przez Jezusa podczas jego pobytu na ziemi.
4. O jakie różne sprawy chodziło uczniom Jezusa?
4 Uczniowie dopytywali się w gruncie rzeczy o kilka spraw. Zaczęli od pytania: „Kiedy się to stanie?” — innymi słowy: Kiedy będzie zburzone Jeruzalem i świątynia? Ponadto chcieli się dowiedzieć, co za znak poświadczy, że rozpoczęła się obecność Jezusa w charakterze władcy niebiańskiego Królestwa Bożego i że zbliża się koniec dotychczasowego systemu rzeczy.
5. (a) Jak wyglądało wstępne spełnienie proroctwa Jezusa, a kiedy jego słowa miały się urzeczywistnić w całej pełni? (b) Od czego rozpoczął Jezus swoją odpowiedź na pytanie uczniów?
 5 Jezus w swej odpowiedzi uwzględnił obie kwestie. Spora część jego słów spełniła się jeszcze w I wieku, w latach poprzedzających straszliwą zagładę Jeruzalem z roku 70 n.e. (Mateusza 24:4-22). Ale jego proroctwo miało nabrać jeszcze większego znaczenia później, właśnie za naszych dni. Cóż takiego powiedział więc Jezus? Rozpoczął słowami zanotowanymi w wersetach 7 i 8: „Powstanie (...) naród przeciw narodowi i królestwo przeciw królestwu, będą też braki żywności i trzęsienia ziemi w jednym miejscu po drugim. Wszystko to dopiero początek boleści”.
6. Jakie pokrewne proroctwo przypominają nam słowa Jezusa z Mateusza 24:7, 8?
6 Jak stąd wynika, obecności Jezusa w roli niebiańskiego Króla miały towarzyszyć burzliwe wydarzenia na ziemi. Znajduje to potwierdzenie w równoległym proroctwie z Księgi Objawienia, zwanej też Apokalipsą — w wizji czterech jeźdźców (Objawienie 6:1-8). Pierwszy z nich obrazuje samego Jezusa jako zwycięskiego Króla. Pozostali jeźdźcy oraz ich rumaki symbolizują ziemskie wypadki, które miały znamionować początek jego rządów: wojnę, głód oraz przedwczesną śmierć z różnych przyczyn. Czy dostrzegamy dziś spełnianie się obu tych proroctw?
Wojna
7. Co zostało proroczo zobrazowane przez szarżę drugiego z jeźdźców apokaliptycznych?
7 Przypatrzmy się im nieco bliżej. Jezus oznajmił najpierw: „Powstanie (...) naród przeciw narodowi i królestwo przeciw królestwu”. Przepowiedział zatem wojnę. Wyobrażał ją również drugi z czterech jeźdźców
 Apokalipsy. Czytamy: „I pojawił się inny koń, maści ognistej, a siedzącemu na nim zezwolono odebrać ziemi pokój, aby jedni drugich zabijali; i dano mu wielki miecz” (Objawienie 6:4). Ale przecież ludzkość toczy wojny od tysięcy lat. Dlaczego w takim razie słowa te miałyby się w jakimś szczególnym sensie odnosić do naszych czasów?
8. Dlaczego należało oczekiwać, że wyróżniającym się elementem znaku będzie wojna?
8 Trzeba pamiętać, że wojna sama w sobie nie jest znakiem obecności Jezusa. Na ów znak składają się wszystkie zdarzenia przepowiedziane w jego proroctwie, zachodzące mniej więcej w tym samym czasie. Wojna jest jednak pierwszym z wymienionych szczegółów, można więc oczekiwać, że spełnianie się tej części znaku będzie wyjątkowo przykuwać uwagę. A nikt nie zaprzeczy, iż całe dotychczasowe dzieje ludzkości nie znały takich wojen, jak te, które stoczono w XX wieku.
9, 10. Jak zaczęły się spełniać proroctwa dotyczące wojny?
9 Na przykład żadna z dawniejszych wojen — a nieraz bywały one okrutne i niszczycielskie — nawet w przybliżeniu nie dorównuje pod względem spustoszeń dwom wojnom światowym wywołanym w naszym stuleciu. Już pierwsza z nich pociągnęła za sobą 14 milionów ofiar, to jest więcej niż wynosi liczba
 mieszkańców niejednego kraju. Istotnie „zezwolono odebrać ziemi pokój, aby jedni drugich zabijali”.
10 Proroctwo podaje, że wojowniczy drugi jeździec Apokalipsy otrzymał „wielki miecz”. Co to oznacza? Coraz bardziej śmiercionośny oręż wojenny. Czołgi, samoloty, gazy trujące, łodzie podwodne, działa rażące ogniem z odległości wielu kilometrów — cała ta broń pozwala człowiekowi coraz skuteczniej zabijać bliźnich. A od pierwszej wojny światowej „wielki miecz” stał się jeszcze bardziej niszczycielski, gdyż zaczęto stosować łączność radiową, radar, udoskonaloną broń palną, bakteriologiczną i chemiczną, miotacze ognia, napalm, nowe rodzaje bomb, międzykontynentalne rakiety balistyczne, łodzie podwodne o napędzie atomowym, nowoczesne samoloty i wielkie okręty wojenne.
„Początek boleści”
11, 12. W jakim sensie pierwsza wojna światowa była jedynie „początkiem boleści”?
11 Wstępne wersety proroctwa Jezusa zamyka oświadczenie: „To dopiero początek boleści”. Słowa te z pewnością można odnieść do pierwszej wojny światowej. Zakończenie jej w roku 1918 nie przyniosło trwałego pokoju. Wkrótce potem nastąpiły mniejsze, choć równie okrutne konflikty zbrojne w Etiopii, Libii,
 Hiszpanii, Rosji, w Indiach i innych krajach. Później wybuchła straszliwa druga wojna światowa, której ofiarą padło ponad 50 milionów żołnierzy i cywilów.
12 Porozumienia pokojowe oraz okresowe zawieszenia broni nie zmieniają faktu, iż ludzkość w dalszym ciągu jest w stanie wojny. W roku 1987 podano, że od 1960 roku rozgorzało 81 większych wojen, w których zginęło 12 555 000 mężczyzn, kobiet i dzieci. W roku 1987 prowadzono więcej wojen niż w jakimkolwiek innym roku w dotychczasowych dziejach.1 Poza tym gospodarkę świata obciążają wydatki na zbrojenia, sięgające biliona dolarów rocznie.2 Nie ulega wątpliwości, że obecnie spełnia się proroctwo Jezusa, iż „powstanie (...) naród przeciw narodowi i królestwo przeciw królestwu”. Czerwony koń wojny nie przerywa złowrogiego galopu po ziemi. A co można powiedzieć o drugim elemencie znaku?
Braki żywności
13. Jakie kolejne tragiczne zdarzenia przepowiedział Jezus i jak wizja trzeciego jeźdźca Apokalipsy potwierdziła jego proroctwo?
13 Jezus przepowiedział też „braki żywności (...) w jednym miejscu po drugim”. Popatrzmy, jak dalece harmonizuje to z szarżą trzeciego z czterech jeźdźców apokaliptycznych. Czytamy o nim: „Zobaczyłem: oto koń czarny, a siedzący na nim miał w ręce wagę szalkową. I usłyszałem głos jakby spośród czworga żywych stworzeń, mówiący: ‚Litr pszenicy za denara i trzy litry jęczmienia za denara; a nie czyń szkody oliwie i winu’” (Objawienie 6:5, 6). Jakże dotkliwy brak żywności!
14. Jakie znaczniejsze klęski głodu, szerzące się od roku 1914, spełniły proroctwo Jezusa?
14 Czy proroctwo to może się spełnić w dobie dzisiejszej, kiedy tyle krajów osiągnęło niezwykle wysoką
 stopę życiową? Rzut oka na świat jako całość jednoznacznie odpowiada na to pytanie. Historia uczy, że wojny oraz katastrofy żywiołowe pociągają za sobą głód. Trudno zatem się dziwić, iż raz po raz pojawia się on w naszym stuleciu, które dużo bardziej niż minione wieki obfituje w nieszczęścia i wojny. Od roku 1914 srożył się w wielu rejonach ziemi. W pewnym doniesieniu wymieniono ponad 60 większych klęsk głodu odnotowanych po 1914 roku w tak odległych od siebie krajach, jak: Grecja, Holandia, ZSRR, Nigeria, Czad, Chile, Peru, Bangladesz, Bengal Zachodni, Kambodża, Etiopia i Japonia.3 Gdzieniegdzie brakowało pożywienia przez kilka lat, co miliony ludzi przypłaciło życiem.
15, 16. Jaki jeszcze niedobór stanowi dziś naprawdę śmiertelne zagrożenie?
15 O wielkich klęskach głodu zazwyczaj jest dość głośno, a kiedy wreszcie się kończą, ludzie nimi dotknięci powoli wracają do względnie normalnego życia. Jednakże w XX wieku pojawił się jeszcze groźniejszy niedobór żywności. Jest mniej dramatyczny i dlatego często nie zwraca się na niego uwagi, tymczasem ciągnie się przez całe lata. Chodzi o dotkliwe niedożywienie, będące udziałem piątej części mieszkańców naszej planety i powodujące śmierć od 13 do 18 milionów osób rocznie.4
16 Innymi słowy, co dwa dni niedostatek pożywienia pozbawia życia tyle ludzi, ile bomba atomowa zrzucona na Hirosimę. W ciągu dwóch lat umiera wskutek następstw głodu więcej osób niż zginęło żołnierzy na polach pierwszej i drugiej wojny światowej. Czy więc od roku 1914 występowały „braki żywności (...) w jednym miejscu po drugim”? Z całą pewnością!
 Trzęsienia ziemi
17. Jakie niszczycielskie trzęsienie ziemi wystąpiło wkrótce po roku 1914?
17 Dnia 13 stycznia 1915 roku, zaledwie kilka miesięcy po wybuchu pierwszej wojny światowej, Abruzję we Włoszech nawiedziło trzęsienie ziemi, które pochłonęło 32 610 ofiar. Katastrofa ta uprzytamnia nam, że wojnom i brakom żywności znamionującym obecność Jezusa miało towarzyszyć jeszcze coś innego, mianowicie „trzęsienia ziemi w jednym miejscu po drugim”. Trzęsienie ziemi w Abruzji stanowiło — podobnie jak wojna i głód — zaledwie „początek boleści”.
 *
18. W jaki sposób spełniło się proroctwo Jezusa o trzęsieniach ziemi?
18 W XX wieku wstrząsy sejsmiczne są zjawiskiem powszednim, a dzięki nowoczesnym środkom przekazu cała ludzkość jest świetnie poinformowana o zaistniałych spustoszeniach. Wymieńmy chociaż niektóre: w roku 1920 podczas trzęsienia ziemi
 w Chinach zginęło 200 000 osób, w 1923 w Japonii — 99 300, w 1935 na obszarze dzisiejszego Pakistanu — 25 000, a w 1939 w Turcji — 32 700 osób. Trzęsienie ziemi, jakie nawiedziło Peru w 1970 roku, pociągnęło za sobą 66 800 ofiar. W roku 1976 w chińskim mieście Tangszan poniosło śmierć 240 000 (a według niektórych źródeł aż 800 000) ludzi. Stosunkowo niedawno, bo w 1988 roku, potężny wstrząs w Armenii uśmiercił 25 000 osób.
 * Na świecie faktycznie występują „trzęsienia ziemi w jednym miejscu po drugim”!6
„Plaga śmiertelna”
19. Jaki kolejny składnik znaku został przepowiedziany przez Jezusa, a zobrazowany przez czwartego z jeźdźców Apokalipsy?
19 Następny element proroctwa Jezusa wiąże się z chorobami. Przepowiedział on, jak donosi ewangelista Łukasz, „w jednym miejscu po drugim zarazy” (Łukasza 21:11). Również ten szczegół harmonizuje z wizją czterech jeźdźców apokaliptycznych. Ostatni z nich ma bowiem na imię Śmierć. Obrazuje przedwczesny zgon z rozmaitych przyczyn, między innymi od „plagi śmiertelnej” i dzikich „bestii ziemi” (Objawienie 6:8).
20. Jaka tragiczna pandemia spełniła częściowo proroctwo Jezusa o zarazach?
20 Jeszcze w latach 1918-1919 przeszło miliard osób zachorowało na grypę hiszpankę, a ponad 20 milionów zmarło. Pandemia ta pochłonęła więcej istnień ludzkich niż sama wojna.7 A mimo wielu osiągnięć medycyny obecne pokolenie w dalszym ciągu jest nękane przez „plagę śmiertelną”, inaczej mówiąc „zarazę”.
 Dlaczego? Choćby dlatego, że kraje uboższe nie zawsze są w stanie skorzystać z dorobku nauki. Ich mieszkańcy cierpią i umierają wskutek chorób, które dałyby się wyleczyć, gdyby było na to więcej pieniędzy.
21, 22. Jak mieszkańcy krajów bogatych i biednych cierpią z powodu „plagi śmiertelnej”?
21 Na całym świecie około 150 milionów ludzi choruje na malarię. Jakieś 200 milionów jest zarażonych bilharcjozą. Choroba Chagasa nęka w przybliżeniu 10 milionów osób. Mniej więcej 40 milionów cierpi na onchocerkozę (ślepotę rzeczną). Miliony dzieci umierają rokrocznie na ostrą biegunkę.8 Sporo zmartwień dalej przysparza gruźlica i trąd. ‛Zarazy w jednym miejscu po drugim’ dają się we znaki zwłaszcza ubogim tego świata.
22 Nie lepiej wiedzie się jednak ludziom zamożnym. Na przykład grypa dosięga zarówno biednych, jak i bogatych. W roku 1957 epidemia grypy w USA uśmierciła 70 000 osób. Ocenia się, że co szósty mieszkaniec RFN prędzej czy później zapadnie na raka.9 Bogatych i biednych nawiedzają także choroby przenoszone drogą płciową. Najczęstszą chorobą zakaźną w USA jest rzeżączka, a również w pewnych rejonach Afryki cierpi na nią aż 18,9 procent ludności.10 Kiła, opryszczka narządów płciowych, zakażenia
 chlamydiami — to tylko kilka „zaraz” szerzących się na całym świecie przez kontakty seksualne.
23. Jaka „plaga śmiertelna” trafiła ostatnio na pierwsze strony gazet?
23 Ostatnimi czasy lista „zaraz” powiększyła się o jeszcze jedną „plagę śmiertelną” — o AIDS. Choroba ta sieje grozę choćby dlatego, że jak dotąd (do chwili napisania tej książki) nie ma na nią lekarstwa, a liczba ofiar stale wzrasta. Doktor Jonathan Mann, który z ramienia WHO (Światowej Organizacji Zdrowia) kieruje programem zwalczania AIDS, oświadczył: „Według naszych ocen na świecie jest dziś 5 do 10 milionów osób zarażonych wirusem powodującym zanik odporności (HIV)”.11 Szacuje się, że wirus AIDS co minuta atakuje nową ofiarę. Rzeczywiście jest to „plaga śmiertelna”! A co z proroctwem o groźnych dzikich bestiach?
„Bestie ziemi”
24, 25. (a) Do jakich „bestii” nawiązywał Ezechiel? (b) Co powiedział Jezus o panoszeniu się takich „bestii” na ziemi podczas jego obecności?
24 Jeżeli w naszych czasach prasa wspomina o dzikich zwierzętach, to zazwyczaj dlatego, że niektóre gatunki są zagrożone lub bliskie wyginięcia. To raczej człowiek jest niebezpieczny dla „bestii ziemi” niż na odwrót. Niemniej ludzie padają czasem ofiarą dzikich zwierząt, na przykład tygrysów w Indiach.
25 Biblia jednak kieruje naszą uwagę na inne bestie, które w ostatnich latach faktycznie szerzą trwogę. Prorok Ezechiel przyrównał do dzikich zwierząt pewnych brutalnych ludzi, pisząc: „Przywódcy pośród niej są jak wilki rozdzierające zdobycz: rozlewają krew, zabijają ludzi, aby osiągnąć niesprawiedliwe zyski” (Ezechiela 22:27, BT). Kiedy Jezus wygłaszał
 proroctwo o „wzmagającym się bezprawiu”, mówił w gruncie rzeczy o takich „bestiach” grasujących na ziemi podczas jego obecności (Mateusza 24:12). Pisarz biblijny Paweł dodał, że „w dniach ostatecznych” ludzie będą „chciwi, (...) niepowściągliwi, okrutni, nie miłujący tego, co dobre” (2 Tymoteusza 3:1-3, Bw). Czyż nie dzieje się tak od roku 1914?
26-28. Jakie doniesienia z całego świata wskazują, że po ziemi grasują zbrodnicze „bestie”?
26 Z całą pewnością. Może to potwierdzić niemal każdy człowiek, a zwłaszcza mieszkańcy dużych miast. Gdyby ktoś miał wątpliwości, wystarczy się zapoznać z poniższymi doniesieniami. Kolumbia: „W minionym roku policja odnotowała (...) jakieś 10 000 morderstw i 25 000 napadów z bronią w ręku”. Stan Wiktoria w Australii: „Gwałtowny wzrost przestępczości”. USA: „Rekordowa liczba zabójstw w Nowym Jorku”. „W ubiegłym roku Detroit miało najwyższy w kraju wskaźnik morderstw — 58 na 100 000 mieszkańców — i tym samym prześcignęło miasto Gary w stanie Indiana”.
27 Zimbabwe: „Dzieciobójstwo przybrało zastraszające rozmiary”. Brazylia: „Dokonuje się tu tylu przestępstw i tyle ludzi nie rozstaje się z bronią, że wiadomości o napadach nie robią już na nikim wrażenia”. Nowa Zelandia: „Przestępstwa kryminalne i napady na tle seksualnym pozostają główną troską policji”. „Porywczość Nowozelandczyków zasługuje tylko na miano barbarzyństwa”. Hiszpania: „Kraj boryka się z problemem narastającej przestępczości”. Włochy: „Seria zabójstw sygnalizuje, że mafia sycylijska podniosła się po porażce”.
28 To tylko niewielka próbka doniesień, jakie ukazały się w prasie na krótko przed opublikowaniem
 niniejszej książki. Po świecie bez wątpienia grasują istne „bestie”, przez które ludzie drżą o swe bezpieczeństwo.
Głoszenie dobrej nowiny
29, 30. Jaka sytuacja w chrześcijaństwie stanowi spełnienie proroctwa Jezusa?
29 A jak w trudnych czasach obecności Jezusa miało się powodzić religii? Z jednej strony prorokował on, że nastąpi wzrost aktywności religijnej: „I powstanie wielu fałszywych proroków, i wprowadzą wielu w błąd” (Mateusza 24:11). Z drugiej strony przepowiedział zanik zainteresowania Bogiem wśród ogółu wyznawców chrześcijaństwa, oświadczył bowiem: „U większości ostygnie miłość” (Mateusza 24:12).
30 Słowa te trafnie opisują to, co się obecnie dzieje w chrześcijaństwie. Główne kościoły wszędzie tracą wiernych i podupadają. W Anglii oraz w państwach skandynawskich, stanowiących niegdyś ostoję protestantyzmu, religia jest już niemal martwa. Również Kościół katolicki narzeka na brak księży i spadek popularności. Kwitną natomiast marginalne wyznania. Rozrastają się sekty oparte na religiach Wschodu, a zachłanni kaznodzieje telewizyjni wyłudzają od ludzi miliony dolarów.
31. Co zgodnie z przepowiednią Jezusa ułatwia nam dziś zidentyfikowanie prawdziwych chrześcijan?
 31 A co można powiedzieć o prawdziwym chrystianizmie, religii założonej przez Jezusa i głoszonej przez jego apostołów? Miała ona istnieć podczas jego obecności, ale jak ją rozpoznać? Chrystianizm posiada wiele cech charakterystycznych, a jedną z nich wymienił Jezus w swym wielkim proroctwie: otóż prawdziwi chrześcijanie mieli się zajmować ogólnoświatową działalnością kaznodziejską. Oznajmił: „A ta dobra nowina o Królestwie będzie głoszona po całej zamieszkanej ziemi na świadectwo wszystkim narodom; i wtedy nadejdzie koniec” (Mateusza 24:14).
32. Które ugrupowanie jako jedyne spełnia proroctwo Jezusa z Mateusza 24:14?
32 Głoszenie to odbywa się obecnie, i to na ogromną skalę! Ugrupowanie religijne noszące nazwę Świadków Jehowy prowadzi najrozleglejszą działalność kaznodziejską w dziejach chrystianizmu (Izajasza 43:10, 12). Do tej ogólnoziemskiej kampanii głoszenia Świadkowie Jehowy przygotowywali się już w roku 1919, gdy główne religie chrześcijaństwa mieszały się do polityki, popierając skazaną na niepowodzenie Ligę Narodów.
33, 34. Na jaką skalę głoszona jest po całym świecie dobra nowina o Królestwie?
33 Na świecie było wówczas zaledwie 10 000 owych Świadków, wiedzieli oni jednak, jakie dzieło należy wykonać. Odważnie podjęli się głoszenia. Zdawali sobie sprawę, że podział na duchowieństwo i laików pozostaje w sprzeczności z nakazami biblijnymi i pierwowzorem apostolskim. Toteż wszyscy co do jednego zaczęli się szkolić w rozmawianiu z bliźnimi o Królestwie Bożym. Stali się społecznością kaznodziejów.
 34 Z biegiem czasu głosiciele ci napotkali ostry sprzeciw. W Europie zwalczały ich rozmaite rządy totalitarne. W USA i w Kanadzie sięgano przeciw nim po środki prawne i podjudzano motłoch. W innych krajach stawili czoło fanatycznym uprzedzeniom religijnym oraz okrutnym prześladowaniom ze strony bezwzględnych dyktatorów. W ostatnich latach muszą się bronić przed panoszącym się wokół duchem sceptycyzmu i pogoni za przyjemnościami. Wytrwali jednak aż do dziś, a jest ich już przeszło 4 miliony w 212 krajach. Dobra nowina jeszcze nigdy nie była głoszona z takim rozmachem, co stanowi niezbity dowód spełniania się tej części znaku!
Co to wszystko oznacza?
35. (a) Dlaczego obecne spełnianie się proroctw dodatkowo dowodzi, że Biblia jest natchniona przez Boga? (b) Co dziś oznacza dla nas pojawienie się znaku podanego przez Jezusa?
35 Nie ulega wątpliwości, że na własne oczy oglądamy wielki znak podany przez Jezusa. Jest to kolejny fakt potwierdzający, iż Biblia rzeczywiście została natchniona przez Boga. Nikt z ludzi nie mógł na tyle lat naprzód przepowiedzieć wydarzeń rozgrywających się w XX wieku. Co więcej, spełnianie się znaku wskazuje, że żyjemy w okresie obecności Jezusa i zakończenia systemu rzeczy (Mateusza 24:3). Jakie to ma znaczenie? Co się wiąże z obecnością Jezusa? I co za system rzeczy dobiega teraz kresu? Chcąc uzyskać odpowiedź na te pytania, musimy się zapoznać z innym ważnym dowodem natchnionego charakteru Biblii — z jej zdumiewającą harmonią wewnętrzną. Zagadnienie to omówimy w następnym rozdziale, z którego dowiemy się też, jak myśl przewodnia Biblii osiągnie niebawem zadziwiający punkt kulminacyjny.
[Przypisy]
^ ak. 17 W latach 1914-1918 zdarzyło się co najmniej 5 wstrząsów tektonicznych o sile 8 i więcej stopni w skali Richtera — znacznie silniejszych niż w Abruzji. Wystąpiły one jednak na peryferiach naszej planety, toteż nie przyciągnęły tyle uwagi, co tamto trzęsienie ziemi we Włoszech.5
^ ak. 18 Wprawdzie podaje się różne liczby ofiar niektórych trzęsień ziemi, jednak wszystkie te katastrofy były tragiczne w skutkach.
[Pytania do studium]",,https://www.jw.org/open?docid=1101989040&prefer=lang&wtlocale=P
Wirusowe zapalenie wątroby typu B — cichy zabójca,"„Miałem 27 lat, od niedawna byłem żonaty, wyglądałem i czułem się zdrowo. Praca zawodowa przysparzała mi sporo stresów, powierzono mi też dużo obowiązków w miejscowym zborze Świadków Jehowy. Nie zdawałem sobie sprawy, że cierpię na wirusowe zapalenie wątroby typu B, podkopujące moje zdrowie” (Dukk Yun Hahn).
WĄTROBA oczyszcza krew z substancji trujących i bierze udział w co najmniej 500 innych ważnych procesach. Właśnie dlatego wirusowe zapalenie wątroby (WZW) może zrujnować zdrowie. Przyczyną WZW bywa nadużywanie alkoholu lub nagromadzenie się toksyn, jednak najczęściej wywołują je wirusy. Obecnie znanych jest pięć takich wirusów, a przypuszcza się, że istnieją jeszcze przynajmniej trzy (zobacz
 poniższą ramkę).
Zaledwie jeden z tych pięciu wirusów, wirus HBV powodujący WZW typu B, zabija rocznie około 600 000 osób, czyli mniej więcej tyle samo co malaria. Na WZW typu B chorowało już
 przeszło dwa miliardy ludzi — prawie co trzeci człowiek na świecie — ale większość wraca do zdrowia w ciągu kilku miesięcy. Niestety, u 350 milionów choroba przeszła w stan przewlekły. Nawet gdyby nie występowały u nich symptomy, przez resztę życia mogą zarażać innych
 *.
W porę rozpoczęte leczenie WZW typu B może pomóc przewlekle chorym uniknąć poważnego uszkodzenia wątroby. Zwykle jednak nie zdają sobie oni sprawy ze swego stanu, ponieważ wykrycie wirusa HBV wymaga wykonania specjalistycznych testów krwi. Rutynowe badania wątroby często nic nie wykazują. Dlatego HBV bywa nazywany cichym zabójcą, atakującym bez ostrzeżenia. Wyraźne objawy mogą wystąpić dopiero kilkadziesiąt lat po zakażeniu. W tym czasie niejeden chory zdąży się już nabawić marskości lub raka wątroby — schorzeń powodujących zgon co czwartego zakażonego wirusem HBV.
Choroba daje o sobie znać
„Pierwsze symptomy zauważyłem w wieku 30 lat” — mówi Dukk Yun. „Miałem biegunkę, więc najpierw poszedłem do specjalisty stosującego metody współczesne; niestety, leczył tylko objawy. Udałem się wtedy do lekarza praktykującego tradycyjną medycynę azjatycką, który dał mi specyfik na jelita i żołądek. Żaden z lekarzy nie sprawdził, czy nie mam wirusowego zapalenia wątroby. Ponieważ biegunka nie ustawała, wróciłem do pierwszego specjalisty
 *. Kiedy delikatnie opukiwał prawą stronę brzucha, poczułem ból. Badanie krwi potwierdziło przypuszczenia: byłem zakażony wirusem HBV. Przeżyłem szok, ponieważ nigdy nie miałem transfuzji krwi ani nie prowadziłem się niemoralnie”.
Gdy się okazało, że Dukk Yun jest zakażony, badaniom krwi poddała się też jego rodzina: żona, rodzice i rodzeństwo. U wszystkich wykryto przeciwciała, jednak ich organizmy zdążyły już zwalczyć wirusa HBV. Czy Dukk Yun zaraził się nim od kogoś z rodziny? A może źródło zakażenia było wspólne? Nie wiadomo. Mniej więcej w 35 procentach przypadków źródło pozostaje nieznane. Wiadomo jednak, że WZW typu B nie jest dziedziczne i raczej trudno zarazić się przez
 zwykłe kontakty z ludźmi lub korzystanie z tych samych naczyń. Wirus HBV może przedostać się do krwiobiegu, gdy uszkodzona skóra lub błona śluzowa zetknie się z krwią bądź płynami ustrojowymi osoby zakażonej, takimi jak nasienie, wydzieliny pochwy czy ślina.
Przyczyną wielu infekcji są transfuzje zakażonej krwi, zwłaszcza w krajach, gdzie dostęp do testów na obecność wirusa HBV jest ograniczony lub wcale się ich nie robi. Wirus ten jest aż sto razy bardziej zakaźny od wirusa HIV, wywołującego AIDS. Nawet śladowa ilość zakażonej krwi — na przykład przeniesionej na nożyku do golenia — potrafi spowodować infekcję. Źródłem infekcji, i to przez kilka tygodni, może też być zaschnięta kropla krwi
 *.
O czym należy wiedzieć
„Kiedy w mojej firmie dowiedziano się, że jestem zakażony wirusem HBV, przeniesiono mnie do małego biura, z dala od współpracowników” — wspomina Dukk Yun. Takie traktowanie nie należy do rzadkości i zwykle wynika z mylnego wyobrażenia o sposobie rozprzestrzeniania się tego wirusa. Zdarza się, że nawet dobrze poinformowani ludzie mylą WZW typu B z WZW typu A, które co prawda jest bardzo zakaźne, ale nie stanowi tak wielkiego zagrożenia dla życia. Wirus HBV bywa przenoszony drogą płciową, więc nawet gdy chory ma dobrą reputację, niekiedy patrzy się na niego podejrzliwie.
Taka podejrzliwość oraz błędne wyobrażenia mogą być źródłem poważnych problemów. W wielu krajach nosiciele wirusa HBV są niepotrzebnie spychani na margines społeczeństwa, niezależnie od wieku. Rodzice nie pozwalają dzieciom bawić się z takimi osobami, ponadto chorzy nie są przyjmowani do szkół, a pracodawcy nie chcą ich zatrudniać. Z drugiej strony strach przed taką dyskryminacją powstrzymuje ludzi od poddawania się testom na obecność wirusa HBV oraz informowania innych o swojej chorobie. Niektórzy wolą nawet ryzykować zdrowie własne oraz swych najbliższych, niż powiedzieć prawdę. W ten sposób powstaje błędne koło choroby, która przenosi się na kolejne pokolenia.
Niezbędny jest odpoczynek
„Lekarz zalecił mi całkowity odpoczynek, ale po dwóch miesiącach wróciłem do pracy” — mówi Dukk Yun. „Badanie krwi oraz tomografia komputerowa nie wykazały żadnych oznak marskości wątroby, dlatego myślałem, że wszystko jest w porządku”. Trzy lata później firma przeniosła go do dużego miasta, gdzie życie było jeszcze bardziej stresujące. Pracował dalej, żeby zarobić na utrzymanie rodziny i opłacenie rachunków.
 Po kilku miesiącach Dukk Yun poczuł się zupełnie wyczerpany. Badania wykazały, że ilość wirusa HBV we krwi bardzo wzrosła. „Musiałem się zwolnić i teraz żałuję, że się nie oszczędzałem” — przyznaje. „Gdybym wcześniej przystopował, byłbym zdrowszy i nie miałbym tak zniszczonej wątroby”. Dukk Yun zrozumiał, co jest ważniejsze. Przestał tyle pracować i ograniczył wydatki. Mógł też liczyć na pomoc całej rodziny. Żona podjęła pracę, by łatwiej im było związać koniec z końcem.
Jak żyć z WZW typu B
Stan zdrowia Dukka Yuna ustabilizował się, jednak wątroba stawiała coraz większy opór przepływającej przez nią krwi, toteż ciśnienie krwi zaczęło rosnąć. Po 11 latach doznał krwotoku wskutek pęknięcia naczynia żylnego w przełyku. Trafił na tydzień do szpitala. Cztery lata później zauważył u siebie spadek sprawności umysłowej. Okazało się, że niewydolność wątroby doprowadziła do nagromadzenia się w mózgu amoniaku. Zastosowano leczenie i na szczęście po kilku dniach problem ustąpił.
Dukk Yun ma obecnie 54 lata. Gdy jego stan zdrowia się pogarsza, niewiele może zrobić. Środki przeciwwirusowe nie potrafią wyeliminować wirusa całkowicie i mogą wywoływać poważne skutki uboczne. Ostatnią deską ratunku jest przeszczep wątroby, jednak liczba oczekujących na ten narząd przewyższa liczbę dawców. „Jestem jak tykająca bomba zegarowa” — mówi Dukk Yun. „Ale nie zamierzam użalać się nad sobą. Wciąż przecież żyję, mam dach nad głową i wspaniałą rodzinę. I chociaż znalazłem się w tak trudnym położeniu, widzę też jego dodatnie strony. Mogę więcej czasu poświęcać rodzinie i studiowaniu Biblii. W rezultacie łatwiej mi pogodzić się z ewentualnością przedwczesnej śmierci i wybiegać myślami do czasów, gdy już nie będzie chorób”
 *.
Pozytywne myślenie Dukka Yuna przyczyniło się do tego, że jego rodzina prowadzi szczęśliwe życie. Wszyscy — on, żona i troje dzieci — usługują jako pełnoczasowi ewangelizatorzy.
[Przypisy]
^ ak. 4 Chorobę uważa się za przewlekłą, jeżeli system odpornościowy nie zwalczy jej w ciągu sześciu miesięcy.
^ ak. 7 Przebudźcie się! nie propaguje żadnego określonego sposobu leczenia.
^ ak. 9 Zakażoną krew trzeba szybko i dokładnie zmyć. Powinno się to robić w rękawiczkach ochronnych, stosując wodę utlenioną albo roztwór jakiegoś wybielacza rozcieńczonego wodą w stosunku 1 do 10.
^ ak. 18 Biblijną obietnicę usunięcia chorób, zawartą w Księdze Objawienia 21:3, 4, omawia podręcznik Czego naprawdę uczy Biblia?, wydany przez Świadków Jehowy.
[Napis na stronie 13]
W porę rozpoczęte leczenie może zapobiec uszkodzeniu wątroby
[Napis na stronie 14]
Strach przed dyskryminacją sprawia, że ludzie nie chcą poddać się testom na obecność wirusa HBV lub poinformować innych, że są jego nosicielami
[Ramka na stronach 12, 13]
 JAKI TO TYP WIRUSOWEGO ZAPALENIA WĄTROBY?
Znanych jest pięć wirusów powodujących WZW, z których najczęściej występują trzy, oznaczone literami A, B i C. Przypuszcza się, że takich wirusów istnieje więcej. Wszystkim typom WZW mogą towarzyszyć symptomy charakterystyczne dla grypy, a także żółte zabarwienie skóry i oczu. Jednak u wielu chorych, zwłaszcza u dzieci, nie występują żadne symptomy. Gdy zaczynają się pojawiać, to w wypadku WZW typu B i C wątroba jest już nieraz poważnie uszkodzona.
WZW TYPU A
Wirus HAV występuje w kale zakażonej osoby. Potrafi przetrwać w słodkiej i słonej wodzie oraz w kostkach lodu. Można się z nim zetknąć, gdy:
● je się surowe owoce morza wyłowione z wody zanieczyszczonej ludzkimi odchodami lub pije zakażoną wodę;
● utrzymuje się bliski kontakt fizyczny z chorym oraz je i pije z tych samych naczyń;
● nie myje się rąk po skorzystaniu z toalety, po przewinięciu zakażonego dziecka czy przed przygotowywaniem posiłków.
Wirus HAV wywołuje chorobę o ostrym przebiegu, najczęściej jednak nie przewlekłą. W większości przypadków organizm w ciągu kilku tygodni lub miesięcy sam pozbywa się wirusa. Nie stosuje się określonego leczenia; najważniejszy jest odpoczynek i prawidłowe odżywianie. Należy unikać alkoholu oraz leków obciążających wątrobę, takich jak paracetamol, dopóki lekarz nie stwierdzi, że wątroba jest zdrowa. Kto był zakażony wirusem HAV, ten prawdopodobnie już się ponownie nie zarazi, jednak niewykluczone, że zachoruje na jakiś inny typ WZW. Zakażeniu wirusem typu A może zapobiec szczepienie.
WZW TYPU B
Wirus HBV występuje we krwi, nasieniu oraz wydzielinach pochwy zakażonej osoby. Może zostać przeniesiony, gdy te płyny przedostaną się do mało odpornego organizmu. Do zakażenia dochodzi podczas:
● porodu (wirus zostaje przeniesiony z zakażonej matki na dziecko);
● wykonywania zabiegów medycznych, dentystycznych, tatuażu oraz przekłuwania ciała za pomocą źle wysterylizowanych narzędzi;
● korzystania ze wspólnych igieł do strzykawek, jak też wspólnych golarek, pilników, cążków, szczoteczek do zębów lub innych przedmiotów, które mogą przenieść na skaleczoną skórę choćby śladowe ilości krwi;
● stosunków płciowych.
Jak twierdzą specjaliści, wirusa HBV nie roznoszą owady, nie przenosi się on też podczas kaszlu, trzymania się za ręce, przytulania, całowania w policzek, karmienia piersią, jedzenia czy picia ze wspólnych naczyń ani używania wspólnych sztućców czy pałeczek. Większość dorosłych, którzy nabawili się WZW typu B o ostrym przebiegu, wraca później do zdrowia i wykazuje odporność na tę chorobę. Największe ryzyko, że zapalenie przejdzie w postać przewlekłą, występuje u małych dzieci. U przewlekle chorych, którzy nie są odpowiednio leczeni, nieraz dochodzi do poważnego uszkodzenia wątroby i w rezultacie do zgonu. Nabawieniu się WZW typu B może zapobiec szczepienie.
WZW TYPU C
Wirus HCV często jest przenoszony w taki sam sposób jak wirus HBV, najczęściej jednak przez używanie strzykawek z zainfekowanymi igłami. Przeciw WZW typu C nie istnieje szczepionka
 *.
[Przypis]
^ ak. 46 Więcej informacji w różnych językach na temat wirusowego zapalenia wątroby można znaleźć na stronie internetowej Światowej Organizacji Zdrowia (WHO) www.who.int.
[Ramka na stronie 14]
PRZERWANIE CYKLU ZAKAŻEŃ WIRUSEM HBV
Chociaż wirusem HBV zakażają się ludzie na całym świecie, około 78 procent przewlekle chorych żyje w Azji i na wyspach Pacyfiku. Na przeważającej części wspomnianego obszaru wirusem tym zakażony jest co dziesiąty człowiek. Większość zaraża się od swych matek podczas porodu lub we wczesnym dzieciństwie przez kontakt z zainfekowaną krwią innych dzieci. Skuteczną metodą zapobiegawczą u noworodków i innych zagrożonych osób okazały się szczepienia
 *. Tam, gdzie są stosowane, liczba zakażonych znacznie spada.
[Przypis]
^ ak. 51 W niektórych krajach szczepionkę przeciw WZW uzyskuje się z frakcji krwi. Więcej informacji na ten temat można znaleźć w „Pytaniach czytelników” zamieszczonych w Strażnicy z 15 czerwca 2000 roku oraz z 1 października 1994 roku, a także w książce „Trwajcie w miłości Bożej”, strona 215, wydanej przez Świadków Jehowy.
[Ilustracja na stronie 15]
Dukk Yun z żoną i trojgiem dzieci
[Prawa własności do ilustracji, strona 12]
© Sebastian Kaulitzki/Alamy",,https://www.jw.org/open?docid=102010285&prefer=lang&wtlocale=P
" TEMAT Z OKŁADKI | WOJNA, KTÓRA ZMIENIŁA ŚWIAT
Rzeczywisty sprawca wojen i cierpień","Dnia 11 listopada 1918 roku I wojna światowa dobiegła końca. Ludzie przerywali pracę i radośnie tańczyli na ulicach. Ale świętowanie nie trwało długo. Szybko nadciągnęło kolejne zagrożenie — jeszcze bardziej śmiercionośne niż karabiny maszynowe.
W czerwcu 1918 roku na froncie we Francji rozpoczęła swe żniwo zabójcza zaraza znana jako grypa hiszpanka. Wirus ten błyskawicznie się rozprzestrzenił. Na przykład w ciągu paru miesięcy w wyniku jego działania straciło życie więcej amerykańskich żołnierzy walczących we Francji niż zginęło z rąk wroga. Po wojnie żołnierze wracający do domów bezwiednie roznosili zarazki, wskutek czego grypa szybko objęła swym zasięgiem cały świat.
Lata powojenne były okresem głodu i fatalnej sytuacji gospodarczej. Gdy w roku 1918 wojna dobiegła kresu, znaczna część ludności Europy przymierała głodem. W roku 1923 niemiecka waluta praktycznie straciła swoją wartość. Sześć lat później światową gospodarkę ogarnął kryzys. A w 1939 roku wybuchła II wojna światowa, która pod pewnymi względami była kontynuacją poprzedniego globalnego konfliktu. Co się kryło za tą niespotykaną serią nieszczęść?
ZNAK DNI OSTATNICH
Za kulisy pewnych wydarzeń historycznych pozwalają nam zajrzeć proroctwa biblijne — dotyczy to w szczególności I wojny światowej. Jezus Chrystus
 zapowiedział nadejście czasu, gdy na ziemi ʽnaród powstanie przeciw narodowi’ i ludzkość będą trapić zarazy i niedobory żywności (Mateusza 24:3, 7; Łukasza 21:10, 11). Wyjaśnił swoim uczniom, że takie tragedie będą stanowić znak dni ostatnich. Więcej szczegółów zawiera Księga Objawienia, w której udręki mające dotknąć ziemię powiązano z wojną w niebie (zobacz ramkę
 „Wojna na ziemi i wojna w niebie”).
W tej samej księdze biblijnej opisano czterech jeźdźców, nazywanych też jeźdźcami Apokalipsy. Trzech z nich wyobraża nieszczęścia, które wcześniej zapowiedział Jezus — wojnę, głód i zarazy (zobacz ramkę
 „Czy szarża czterech jeźdźców rzeczywiście się rozpoczęła?”). Nie ma wątpliwości, że I wojna światowa dała początek niekończącym się cierpieniom. Biblia wyjawia, że tym, który niejako podpalił lont, był Szatan (1 Jana 5:19). Czy ta władza zostanie mu kiedyś odebrana?
Księga Objawienia zapewnia nas też, że Szatan „mało ma czasu” (Objawienie 12:12). Właśnie dlatego pała gniewem i sprowadza na ziemię niewypowiedziane nieszczęścia. Zarazem jednak stanowią one dowód, że czas Szatana przemija.
 ZNIWECZENIE DZIEŁ DIABŁA
Pierwsza wojna światowa rzeczywiście była punktem zwrotnym w historii. Zapoczątkowała stulecie wojny totalnej, utorowała drogę ruchom rewolucyjnym i podkopała zaufanie do człowieczych przywódców. Jest również dobitnym dowodem na to, że Szatan został wyrzucony z nieba (Objawienie 12:9). Ten niewidzialny władca świata zareagował jak bezwzględny dyktator, który wie, że jego dni są policzone. Gdy już dobiegną one końca, problemy wywołane przez I wojnę światową wreszcie odejdą w przeszłość.
Jeśli weźmiesz pod uwagę proroctwa biblijne, dostrzeżesz powody, by ufać, że Jezus Chrystus, nasz niebiański Król, wkrótce ʽzniweczy dzieła Diabła’ (1 Jana 3:8). Miliony ludzi już modli się o przyjście Królestwa Bożego. A ty? Dzięki jego panowaniu wierne osoby ujrzą, jak na ziemi dzieje się wola Boga, a nie Szatana (Mateusza 6:9, 10). Pod rządami Królestwa Bożego już nigdy nie wybuchnie wojna światowa — ani żadna inna! (Psalm 46:9). Nabywaj wiedzy o tym Królestwie, a doczekasz czasów, gdy na ziemi zapanuje bezkresny pokój (Izajasza 9:6, 7).
 Wojna na ziemi i wojna w niebie
Jakieś 19 stuleci przed wybuchem I wojny światowej Szatan zaoferował Jezusowi „wszystkie królestwa świata” (Mateusza 4:8, 9). Jezus odrzucił tę pokusę, ale nie zaprzeczył, że królestwa te należą do Szatana, gdyż później nazwał go „władcą świata” (Jana 14:30). Również apostoł Jan napisał, że „cały świat podlega mocy niegodziwca” (1 Jana 5:19).
Jeżeli Szatan Diabeł dysponuje taką władzą nad światem, czy nie byłby rozsądny wniosek, że choćby w pewnym stopniu ponosi on odpowiedzialność za wybuch I wojny światowej i jej następstwa? Księga Objawienia rzeczywiście łączy Szatana z nieszczęściami, jakie nawiedzają ziemię od roku 1914. Przyjrzyjmy się krótkiemu zarysowi wydarzeń opisanych w 12 rozdziale tej księgi:
Werset 7 W niebie wybucha wojna między Michałem (Jezusem Chrystusem) a smokiem (Szatanem).
Werset 9 Diabeł, który „wprowadza w błąd całą zamieszkaną ziemię”, zostaje na nią zrzucony.
Werset 12 „Biada ziemi i morzu, ponieważ zstąpił do was Diabeł, pałając wielkim gniewem, bo wie, że mało ma czasu”.
Chronologia biblijna oraz wydarzenia na świecie wskazują, że wspomniana wojna w niebie rozpętała się po ustanowieniu niebiańskiego Królestwa Bożego w roku 1914
 *. A zatem wybuch wojny na ziemi i wojny w niebie nastąpił w tym samym znamiennym roku.
^ Zobacz 8 rozdział książki Czego naprawdę uczy Biblia? (wydawnictwo Świadków Jehowy).
 Czy szarża czterech jeźdźców rzeczywiście się rozpoczęła?
Jeździec na białym koniu to niebiański Król, Jezus Chrystus, który działa na rzecz prawości (Objawienie 6:2; Psalm 45:4). Najpierw miał za zadanie oczyścić niebiosa z Szatana i demonów (Objawienie 12:9).
Jeźdźcowi na koniu maści ognistej dano „zabrać pokój z ziemi” (Objawienie 6:4). Od roku 1914 wojny bezustannie nękają ludzkość. Zaledwie 21 lat po zakończeniu I wojny światowej wybuchła II wojna światowa — zebrała ona jeszcze większe żniwo. Według pewnych wyliczeń pochłonęła jakieś 60 milionów ofiar. Od roku 1945 wojny mają o wiele mniejszy zasięg, ale są równie krwawe. Jak szacują niektórzy historycy, w XX wieku w działaniach wojennych straciło życie ponad 100 milionów ludzi.
Jeździec na czarnym koniu trzyma w ręce wagę szalkową, co przedstawia głód (Objawienie 6:5, 6). Podczas I wojny światowej wojska sprzymierzone wprowadziły blokadę Niemiec, wskutek czego jakieś 750 000 osób straciło życie wskutek braku żywności. W roku 1921 zmarło z głodu ponad dwa miliony Rosjan, a wkrótce potem podobne tragedie rozegrały się w innych miejscach. Ocenia się, że w XX wieku głód zabił ogółem 70 milionów ludzi. Każdego roku w wyniku niedożywienia umiera ponad trzy miliony dzieci, które nie ukończyły pięciu lat.
Jeździec na koniu bladym sprowadza śmiertelną plagę (Objawienie 6:8). Pierwszą wielką plagą XX wieku była grypa hiszpanka. Według pewnych szacunków — które w zależności od źródła mogą się różnić — pochłonęła ona 50 milionów istnień ludzkich. W książce Człowiek i mikroby napisano: „Pandemia ta okazała się jedną z największych katastrof dziejowych (...). Nawet dżuma nie unicestwiła takich mas w tak krótkim czasie” (tłum. G. Siwek). W XX wieku setki milionów ludzi zmarło na inne zakaźne choroby, takie jak ospa, malaria czy gruźlica.",,https://www.jw.org/open?docid=2014083&prefer=lang&wtlocale=P
"Czy cenisz to, co Jehowa uczynił dla twego wyzwolenia?","„Niech będzie błogosławiony Jehowa, Bóg Izraela, ponieważ zwrócił uwagę na swój lud i go wyzwolił” (ŁUK. 1:68).
1, 2. Jak można zilustrować powagę sytuacji, w której się znajdujemy, i jakie kwestie teraz omówimy?
WYOBRAŹ sobie, że leżysz w szpitalu. Wszyscy pacjenci na twoim oddziale cierpią na tę samą śmiertelną chorobę, na którą nie ma lekarstwa. Kiedy dowiadujesz się, że pewien lekarz podejmuje wysiłki, by znaleźć skuteczną metodę leczenia, wstępuje w ciebie nadzieja. Niecierpliwie wyczekujesz wieści o postępach prac. Po jakimś czasie słyszysz, że wreszcie opracowano kurację! Lekarz, któremu się to udało, zdobył się w tym celu na wiele wyrzeczeń. Jak reagujesz? Na pewno czujesz głęboki szacunek i wdzięczność dla człowieka, który tobie i wielu innym dał szansę ocalenia życia.
2 Podany przykład może wydaje się dramatyczny, ale odzwierciedla sytuację, w której znajduje się każdy z nas. Jesteśmy nawet w daleko gorszym położeniu. Rozpaczliwie potrzebujemy wybawcy (odczytaj Rzymian 7:24). By nas wyzwolić, Jehowa poświęcił bardzo wiele. Również Jego Syn poniósł ogromne koszty. Zastanówmy się więc nad czterema
 podstawowymi sprawami: Dlaczego potrzebujemy wyzwolenia? Ile kosztowało ono Jezusa? Ile kosztowało Jehowę? I jak możemy pokazywać, że cenimy to, co Bóg uczynił dla naszego wyzwolenia?
Dlaczego potrzebujemy wyzwolenia
3. Jak wygląda porównanie grzechu do chorób nękających ludzkość?
3 Według niektórych oszacowań jedną z najgorszych pandemii w historii ludzkości była globalna epidemia grypy, która wybuchła w roku 1918 i pochłonęła miliony ofiar. Niektóre choroby są jeszcze bardziej śmiercionośne niż grypa. Co prawda dosięgają mniejszą liczbę ludzi, ale zabijają większy odsetek chorych
 *. A jak wyglądałoby porównanie grzechu do tych wszystkich plag? Przypomnijmy sobie słowa z Listu do Rzymian 5:12: „Przez jednego człowieka grzech wszedł na świat, a przez grzech — śmierć, i w taki sposób śmierć rozprzestrzeniła się na wszystkich ludzi, ponieważ wszyscy zgrzeszyli”. Każdy niedoskonały człowiek grzeszy, więc zachorowalność wynosi 100 procent (odczytaj Rzymian 3:23). A jaka jest śmiertelność? Apostoł Paweł napisał, że grzech sprowadza śmierć „na wszystkich ludzi”.
4. Jakie jest nasze życie z punktu widzenia Jehowy, a jak patrzy na nie wielu współczesnych nam ludzi?
4 Obecnie wielu ludzi nie myśli o grzechu i śmierci w takich kategoriach. Boją się oni tak zwanej przedwczesnej śmierci, natomiast tę, która jest skutkiem starości, uznają za „naturalną”. Ludzkość zapomniała, jak na tę sprawę patrzy Stwórca. Nasze życie jest nieporównanie krótsze niż to, którym mieliśmy się cieszyć zgodnie z Jego zamierzeniem. W zasadzie według Bożej rachuby czasu żaden człowiek nie przeżył nawet „jednego dnia” (2 Piotra 3:8). Dlatego Pismo Święte wskazuje, że życie ludzkie jest tak przemijające, jak trawa albo jak tchnienie (Ps. 39:5; 1 Piotra 1:24). Musimy uwzględniać ten punkt widzenia. Dlaczego? Gdy uzmysławiamy sobie, jak ciężka „choroba” nas wyniszcza, bardziej docenimy wartość „kuracji” — wartość naszego wyzwolenia.
5. Co w wyniku grzechu traci każdy z nas?
5 Aby dostrzec, jak tragiczne są skutki grzechu, musimy sobie uświadomić, co tracimy. Nie jest to łatwe, ponieważ grzech pozbawia nas czegoś, czego tak naprawdę nigdy nie doświadczyliśmy. Na początku Adam i Ewa cieszyli się doskonałym życiem. Mając doskonały umysł i ciało, mogli panować nad swymi myślami, uczuciami i czynami. Mogli więc swobodnie wykorzystywać wspaniały potencjał i rozwijać się jako słudzy Jehowy Boga. Odrzucili jednak ten cenny dar. Rozmyślnie zgrzeszyli przeciwko Jehowie i zaprzepaścili dla siebie oraz swego potomstwa możliwość takiego życia, jakie przewidział Stwórca (Rodz. 3:16-19). Tym samym niejako ściągnęli na siebie i na nas straszną chorobę. Jehowa słusznie ich potępił. Ale nam daje nadzieję na wyzwolenie (Ps. 103:10).
Ile nasze wyzwolenie kosztowało Jezusa
6, 7. (a) Jak na początku sam Jehowa wskazał, że nasze wybawienie będzie drogo kosztować? (b) Na co wskazywały ofiary składane przez Abla i patriarchów, żyjących przed nadaniem Prawa?
6 Jehowa wiedział, że trzeba będzie ponieść ogromne koszty, by wyzwolić potomstwo Adama i Ewy. Wskazał na to w proroctwie zanotowanym w Księdze Rodzaju 3:15. Zapowiedział pojawienie się Wybawcy, który w przyszłości zniszczy Szatana. Ale wcześniej Wybawcę tego czekały cierpienia, zobrazowane rozgnieceniem pięty. Metafora ta kojarzy się z zadaniem komuś bólu, osłabieniem go. Co zatem miał wycierpieć Wybrany Jehowy?
 7 Aby uwolnić ludzkość od grzechu, Wybawca musiał dokonać przebłagania, dzięki czemu ludzie mogliby się pojednać z Bogiem, a skutki grzechu zostałyby odwrócone. Z czym się to wiązało? Już na początku dziejów można było przypuszczać, że przebłaganie będzie wymagało ofiary. Gdy pierwszy wierny człowiek, Abel, złożył Jehowie dar ofiarny ze zwierząt, spotkało się to z Bożym uznaniem. Później tacy bogobojni patriarchowie, jak Noe, Abraham, Jakub czy Hiob, czynili podobnie i Bogu się to podobało (Rodz. 4:4; 8:20, 21; 22:13; 31:54; Hioba 1:5). Po pewnym czasie Prawo Mojżeszowe pozwoliło lepiej zrozumieć potrzebę składania ofiar.
8. Co robił arcykapłan w Dniu Przebłagania?
8 Do najważniejszych ofiar wymaganych w Prawie zaliczały się te, które składano podczas corocznego Dnia Przebłagania. W trakcie tego święta arcykapłan wykonywał szereg czynności mających znaczenie symboliczne. Składał Jehowie dary ofiarne, aby uzyskać przebłaganie — najpierw za grzechy plemienia kapłańskiego, a następnie za grzechy plemion niekapłańskich. Wchodził też do Miejsca Najświętszego w przybytku (a w czasach późniejszych — w świątyni), gdzie mógł przebywać tylko on i tylko w tym jedynym dniu w roku. Krwią wspomnianych ofiar kropił przed Arką Przymierza. Ponad tą świętą skrzynią widział wtedy promieniejący obłok, który reprezentował obecność Jehowy (Wyjścia 25:22; Kapł. 16:1-30).
9. (a) Kogo w Dniu Przebłagania wyobrażał arcykapłan i co zapowiadały składane wtedy ofiary? (b) Czego pierwowzorem było wejście arcykapłana do Miejsca Najświętszego?
9 Apostoł Paweł w natchnieniu objaśnił znaczenie tych symbolicznych czynności. Arcykapłan wyobrażał Mesjasza, Jezusa Chrystusa, a składane dary zapowiadały jego ofiarną śmierć (Hebr. 9:11-14). Ta doskonała ofiara miała zapewnić całkowite przebłaganie dwóm grupom ludzi — kapłańskiej klasie 144 000 namaszczonych braci Chrystusa oraz „drugim owcom” (Jana 10:16). Wejście arcykapłana do Miejsca Najświętszego było pierwowzorem wstąpienia Jezusa do samego nieba, gdzie przedstawił on Jehowie wartość złożonego okupu (Hebr. 9:24, 25).
10. Jakie szczegóły dotyczące cierpień Mesjasza ujawniały proroctwa biblijne?
10 Jak widać, wyzwolenie potomstwa Adama i Ewy miało bardzo dużo kosztować. Mesjasz musiał poświęcić życie! Proroctwa Pism Hebrajskich zapowiadały, co się w związku z tym stanie. Na przykład prorok Daniel napisał wprost, że „Mesjasz zostanie zgładzony”, aby „dokonać przebłagania za przewinienie” (Dan. 9:24-26). A Izajasz przepowiedział, że Mesjasz będzie odrzucony, prześladowany, a w końcu „przebity”, czyli uśmiercony, by wziąć na siebie grzechy niedoskonałych ludzi (Izaj. 53:4, 5, 7).
11. Jak Syn Boży pokazał, że jest gotów poświęcić się dla naszego wyzwolenia?
11 Jednorodzony Syn Boży zdawał sobie sprawę, ile będzie go kosztować nasze wyzwolenie, zanim jeszcze przyszedł na ziemię.
 Był świadom, że ma znieść okrutne cierpienia i zostać zgładzony. Czy gdy się o tym dowiedział od swego Ojca, zbuntował się lub próbował wycofać? Wręcz przeciwnie, chętnie się podporządkował Jego pouczeniom (Izaj. 50:4-6). Kiedy już znalazł się na ziemi, posłusznie spełniał wolę Bożą. Co go do tego pobudzało? Jezus sam wyjaśnił: „Miłuję Ojca”. Oświadczył też: „Nikt nie ma miłości większej niż ta, gdy ktoś daje swą duszę za swoich przyjaciół” (Jana 14:31; 15:13). Tak więc w dużej mierze wyzwolenie zawdzięczamy miłości Syna Jehowy. Chociaż musiał on poświęcić swoje doskonałe ludzkie życie, był gotów to zrobić dla naszego wybawienia.
Ile nasze wyzwolenie kosztowało Jehowę
12. Kto wystąpił z inicjatywą złożenia okupu i dlaczego zdecydował się go dostarczyć?
12 To nie Jezus był inicjatorem złożenia ofiary okupu ani nie on obmyślił sposób dostarczenia go. Wszystko to stanowiło ważny aspekt woli Jehowy. Ze słów apostoła Pawła wynika, że ołtarz w świątyni, na którym składano ofiary, symbolizował właśnie wolę Jehowy (Hebr. 10:10). Stąd też wyzwolenie, jakiego dostępujemy na mocy ofiary Chrystusa, zawdzięczamy przede wszystkim Jehowie (Łuk. 1:68). Jest ono wyrazem Jego doskonałej woli i ogromnej miłości do ludzi (odczytaj Jana 3:16).
13, 14. Jak przeżycia Abrahama pomagają nam doceniać to, co zrobił dla nas Jehowa?
13 Ile kosztowało Jehowę okazanie nam miłości w taki sposób? Ludziom trudno jest to pojąć. Niemniej pewna relacja biblijna pomaga nam choć trochę to sobie wyobrazić. Jehowa poprosił wiernego Abrahama o zrobienie czegoś wyjątkowo trudnego — o złożenie w ofierze syna, Izaaka. Abraham był kochającym ojcem. Mówiąc do niego o Izaaku, Jehowa rzekł: ‛Weź swego jedynaka, którego tak miłujesz’ (Rodz. 22:2). Mimo to Abraham uznał, że wykonanie woli Jehowy jest ważniejsze niż miłość do syna, dlatego przystąpił do działania. Ostatecznie Jehowa nie pozwolił mu na złożenie tej ofiary — choć sam po pewnym czasie miał się na taką zdobyć. Posłał anioła, aby w ostatnim momencie powstrzymał Abrahama. Patriarcha ten był tak zdecydowany okazać Jehowie posłuszeństwo w owej trudnej próbie, że spodziewał się, iż będzie mógł odzyskać syna jedynie dzięki zmartwychwstaniu. Mocno wierzył, że Bóg wskrzesi Izaaka. I rzeczywiście, zgodnie ze słowami Pawła otrzymał go z powrotem niejako przez zmartwychwstanie — otrzymał go „w sensie stanowiącym przykład” (Hebr. 11:19).
14 Czy choćby częściowo jesteśmy w stanie wyobrazić sobie, jaki ból czuł Abraham, przygotowując się do ofiarowania syna? Przeżycia tego patriarchy w pewnym stopniu uzmysławiają nam, co czuł Jehowa, poświęcając kogoś, o kim powiedział: „Mój Syn, umiłowany” (Mat. 3:17). Zapewne jednak Bóg cierpiał znacznie bardziej. Przecież cieszył się towarzystwem swego Syna niezliczone miliony, może nawet miliardy lat. Miał go u swego boku jako umiłowanego „mistrzowskiego wykonawcę”
 i „Słowo”, czyli Rzecznika (Prz. 8:22, 30, 31; Jana 1:1). Nie potrafimy pojąć, co przeżywał Jehowa, gdy Jezus był dręczony, wyszydzany, a w końcu gdy został uśmiercony jako przestępca. Nasze wyzwolenie kosztowało Jehowę naprawdę wiele! Jak więc możemy pokazywać, że je cenimy?
Jak pokazywać, że cenimy nasze wyzwolenie
15. Jak Jezus dokończył wielkiego aktu przebłagania i co w ten sposób umożliwił?
15 Jezus dopełnił wielkiego aktu przebłagania po zmartwychwstaniu do życia w niebie. Kiedy powrócił do ukochanego Ojca, przedłożył Mu wartość swojej ofiary. Dało to początek wspaniałym błogosławieństwom. Utorowało drogę do całkowitego przebaczenia grzechów w pierwszej kolejności klasie namaszczonych braci Chrystusa, a w drugiej — „całemu światu”. Obecnie dzięki tej ofierze każdy, kto okazuje szczerą skruchę i staje się prawdziwym naśladowcą Chrystusa, może stać się czysty w oczach Jehowy Boga (1 Jana 2:2). Co to oznacza dla ciebie?
16. Jak można unaocznić, dlaczego powinniśmy cenić wyzwolenie, jakie umożliwił nam Jehowa?
16 Powróćmy do przykładu podanego na wstępie. Załóżmy, że lekarz, który wynalazł skuteczną kurację na nieuleczalną dotąd chorobę, podchodzi po kolei do pacjentów i mówi: „Każdy, kto zgodzi się na leczenie i ściśle zastosuje do zaleceń, na pewno wyzdrowieje”. Co zrobisz, gdy zobaczysz, że większość pacjentów odmawia pójścia za radą lekarza, bo według nich przyjmowanie leku i ścisłe trzymanie się przepisanej kuracji byłoby zbyt kłopotliwe? Czy postąpisz tak jak oni, chociaż masz przekonujące dowody na skuteczność proponowanej terapii? Na pewno nie! Bez wątpienia wyrazisz wdzięczność za możliwość poddania się leczeniu i zaczniesz dokładnie stosować się do wskazówek lekarza, a może nawet będziesz zachęcał do tego innych. Tym bardziej więc wszyscy powinniśmy ochoczo pokazywać Jehowie, jak wdzięczni jesteśmy za wyzwolenie, które On nam umożliwił poprzez ofiarowanie swego Syna (odczytaj Rzymian 6:17, 18).
17. W jaki sposób możesz okazywać wdzięczność za to, co Jehowa uczynił dla twojego wyzwolenia?
17 Jeśli cenimy sobie wszystko, co Jehowa i Jego Syn zrobili, by nas wyzwolić od grzechu i śmierci, postaramy się to okazywać (1 Jana 5:3). Będziemy walczyć z grzesznymi skłonnościami. Nigdy nie pozwolimy sobie na świadome trwanie w grzechu i związane z tym podwójne życie. Takie obłudne postępowanie świadczyłoby o tym, że wcale nie doceniamy okupu. Chcemy raczej wyrażać za niego wdzięczność, usilnie dążąc do tego, by uchodzić za czystych w oczach Bożych (2 Piotra 3:14). Wyrazem wdzięczności będzie dzielenie się z drugimi wspaniałą nadzieją na wyzwolenie, aby i oni zyskali uznanie Boże i widoki na życie wieczne (1 Tym. 4:16). Poświęcajmy więc czas i siły na wysławianie Jehowy i Jego Syna (Marka 12:28-30). Pomyślmy — możemy wyczekiwać chwili, kiedy zostaniemy całkowicie „uleczeni” z grzechu. Będziemy wtedy wieść takie życie, jakiego chciał dla nas sam Bóg — doskonałe, wieczne. Stanie się ono możliwe dzięki temu, co Jehowa uczynił dla naszego wyzwolenia! (Rzym. 8:21).
[Przypis]
^ ak. 3 Podobno podczas epidemii hiszpanki zachorowało od 20 do 50 procent ludności świata. Wirus tej grypy zabił kilka procent zakażonych. Dla kontrastu wirus Ebola atakuje dużo rzadziej, ale w niektórych ogniskach jego epidemii odnotowano prawie 90-procentową śmiertelność.
Jak byś odpowiedział?
• Dlaczego bardzo potrzebujesz wyzwolenia?
• Jak wpływa na ciebie fakt, że Jezus poświęcił swoje życie dla twojego dobra?
• Jakie uczucia budzi w tobie okoliczność, że Jehowa dał w darze okup?
• Do jakich działań pobudza cię wszystko, co Jehowa uczynił dla twojego wyzwolenia?
[Pytania do studium]
[Ilustracja na stronie 27]
W Dniu Przebłagania izraelski arcykapłan obrazował Mesjasza
[Ilustracja na stronie 28]
Gotowość Abrahama do ofiarowania syna wiele mówi o znacznie większym poświęceniu, na jakie zdobył się Jehowa",,https://www.jw.org/open?docid=2009685&prefer=lang&wtlocale=P
Podzielony kościół — czy się ostoi?,"Podzielony kościół — czy się ostoi?
„WSZYSCY, którzy wyznają zbawczą prawdę o Chrystusie, należą do widzialnego kościoła. Podziały w łonie chrześcijaństwa — między Wschodem a Zachodem i między Rzymem a kościołami reformowanymi — to rozłamy wewnątrz jednego kościoła” (Christians in Communion [Wspólnota chrześcijańska]). Oto, czym według pewnego autora jest chrześcijaństwo — szeroko rozproszoną rodziną religii wyznających w jakiś sposób wiarę w Jezusa Chrystusa.
Jest to jednak rodzina podzielona, w której głoszone są sprzeczne poglądy i mierniki
postępowania. „We współczesnym chrystianizmie (...) stawia się członkom kościoła niższe wymagania niż pasażerom wsiadającym do autobusu” — powiedział pewien obserwator. Jak wobec tego wygląda diagnoza duchowego stanu kościoła? Biskup katolicki Basil Butler doszedł do następującego wniosku: „Podzielony chrystianizm jest naprawdę bardzo chory” (The Church and Unity [Kościół a jedność]). Jak się zaczęła ta choroba? Czy są nadzieje na wyzdrowienie?
„Człowiek bezprawia”
Apostoł Paweł ostrzegł, że dojdzie do rozdźwięków. Do chrześcijan w Tesalonice, którzy sądzili, że obecność Chrystusa jest bliska, napisał: „Niech was nikt w żaden sposób nie bałamuci, ponieważ on [dzień Jehowy] nie nastanie, dopóki wpierw nie nadejdzie odstępstwo i nie zostanie objawiony człowiek bezprawia, syn zagłady” (2 Tesaloniczan 2:3, NW).
Ów „człowiek bezprawia” wprowadził do zboru chrześcijańskiego bunt i odstępstwo. Któż to taki? Nie chodzi o jakąś konkretną osobę, ale raczej o kler chrześcijaństwa. Klasa ta stosunkowo szybko po śmierci apostołów Jezusa wyniosła się ponad odstępczy zbór i w końcu zaczęła nauczać pogańskich filozofii, takich jak nauka o Trójcy czy o nieśmiertelności duszy ludzkiej (Dzieje 20:29, 30; 2 Piotra 2:1-3). Niby śmiercionośny wirus zaraziła rzekomy zbór chrześcijański ideami inspirowanymi przez demony, co nieuchronnie prowadziło do rozbicia jedności (Galacjan 5:7-10).
Zaraza ta zaczęła się szerzyć jeszcze za życia apostoła Pawła, który napisał: „Albowiem już działa tajemnica bezbożności. Niech tylko ten, co teraz powstrzymuje, ustąpi miejsca” (2 Tesaloniczan 2:7, BT). Apostołowie powstrzymywali truciznę odstępstwa. Jednakże wraz z ustaniem ich jednoczącego wpływu zniknęła bariera hamująca odstępstwo, które odtąd poczęło się szerzyć jak zgorzel (1 Tymoteusza 4:1-3; 2 Tymoteusza 2:16-18).
„Człowiek bezprawia” działa z nie słabnącą energią. W niedawnym raporcie na temat „seksualnych i teologicznych udręk kościoła” przytoczono słowa archidiakona anglikańskiego: „Odrzuca się apele wzywające duchownych, żeby nie nawiązywali stosunków pozamałżeńskich. Wyświęca się aktywnych homoseksualistów. Dobro nazywa się złem, a zło dobrem” (londyński The Sunday Times Magazine z 22 listopada 1992 roku).
Pszenica i chwast
Sam Jezus Chrystus zapowiedział, że prawdziwy chrystianizm przejściowo zniknie z pola widzenia. W myśl jego słów założenie zboru chrześcijańskiego przypominało wysianie przez pewnego człowieka dobrego nasienia na rolę. Potem jednak „przyszedł jego nieprzyjaciel, nasiał chwastu między pszenicę” — dodał Jezus. Kiedy słudzy zapytali, czy mają spróbować usunąć chwast, gospodarz odrzekł: „Nie, byście zbierając chwast nie wyrwali razem z nim i pszenicy”. Jak długo pszenica miała być zmieszana z chwastem? Właściciel roli oznajmił: „Pozwólcie obojgu róść aż do żniwa” (Mateusza 13:25, 29, 30, BT).
Pozorni chrześcijanie rośli obok prawdziwych aż do „żniwa”, czyli do czasu rozdzielania, który nastał w dniach ostatnich obecnego „systemu rzeczy” (Mateusza 28:20, NW). Szatan Diabeł posłużył się odstępcami, aby utworzyć zepsuty i podzielony zbór fałszywych chrześcijan (Mateusza 13:36-39). Powołali oni do istnienia haniebną imitację prawdziwego chrystianizmu (2 Koryntian 11:3, 13-15; Kolosan 2:8). Z biegiem stuleci kościół rozpadał się na różne odłamy, wskutek czego rozpoznanie prawdziwych chrześcijan stawało się coraz trudniejsze.
Nowe podziały
Jak podano w książce The Testing of the Churches—⁠1932-1982 (Badanie kościołów: 1932-1982), w czasach bardziej nam bliskich „nastąpiły nowe rozłamy, do których zalicza się zwłaszcza ruch charyzmatyczny, kładący
nacisk na osobistą wiarę i doświadczenie”. Co ciekawe, niektórzy uważają ruchy charyzmatyczne, propagujące „ponowne narodzenie”, nie tyle za kolejne odłamy, ile za oznakę powrotu do zdrowia duchowego. Odnowy takiej doświadczyła na przykład w połowie XIX wieku Irlandia Północna. Z ruchem tym wiązano wielkie nadzieje. W pewnym sprawozdaniu napisano o „braterskiej jedności (...) wśród pastorów prezbiteriańskich, metodystycznych i kongregacjonalistycznych” oraz o tym, że „każdego dnia napływały nowe opowieści o transach, snach, wizjach, marzeniach sennych i cudach” (Religious Revivals).
W oczach wielu te niezwykłe zjawiska stanowiły dowód oddziaływania ducha świętego, mającego odrodzić kościół. Pewien obserwator nadmienił: „W tych rejonach kościół Boży odradza się w najpełniejszym znaczeniu tego słowa”. Chociaż owo ożywienie nazwano szumnie „chwalebną i bezprecedensową epoką w religijnych dziejach Ulsteru”, jednak ani ono, ani podobne ruchy nie przyniosły jedności religijnej wśród osób szczycących się dostąpieniem duchowego odrodzenia.
Ludzie tacy zwykle twierdzą, że osiągnęli jedność w kwestiach zasadniczych. Ale takiego samego argumentu używa reszta chrześcijaństwa, sugerując, iż „chrześcijanie są już zjednoczeni w sprawach daleko donioślejszych od tych, które ich jeszcze dzielą” (The Church and Unity). Chrześcijaństwo ogłasza: „Fundamentalna jedność łącząca nas ze sobą i ze wszystkimi współchrześcijanami ma swe źródło w naszym chrzcie w Chrystusie” (Christians in Communion). Mówienie jednak, że podziały są nieistotne ze względu na wspólną wiarę w Jezusa, przypomina przekonywanie, iż rak nie jest groźny, dopóki ma się zdrowe serce.
Rzeczywistość pokazuje, że takie współczesne ruchy religijne tylko powiększyły zamęt i zrodziły duchową anarchię, gdyż złotouści nauczyciele gromadzą własnych naśladowców. Również w naszych czasach nie brak przywódców duchowych, takich jak Jim Jones i David Koresh, którzy zwiedli tysiące ludzi (Mateusza 15:14). Pewien pastor baptystów jest czołowym członkiem Ku-Klux-Klanu. Łączy odrodzenie religijne z kampanią na rzecz supremacji białych, twierdząc, że biorącym w niej udział „będzie dana siła Boskiej opatrzności oraz odwaga Tego, który zmarł na Kalwarii [Jezusa Chrystusa]”.
A co z rzekomymi cudami, potężnymi dziełami i znakami czynionymi w imię Jezusa? Pamiętajmy o dosadnym ostrzeżeniu Jezusa Chrystusa, że jego uznania nie zyskają osoby ograniczające się do wołania: „Panie, Panie”, ale raczej ‛ci, którzy pełnią wolę jego Ojca’. Wielu dziś nawet nie zna imienia jego Ojca — Jehowy. Jezus przestrzegł przed tymi, którzy będą ‛w jego imieniu wypędzać demony i w jego imieniu czynić wiele cudów’, a mimo to ‛czynić bezprawie’ (Mateusza 7:21-23).
„Wyjdźcie z niej, mój ludu”
Jakie widoki na przyszłość ma chore chrześcijaństwo? Bardzo złe. Czy powinniśmy zatem pójść za radą biskupa katolickiego Butlera, nawołującego, aby „bez zwlekania przyłączyć się do kościoła i przyczynić się do nieustającego ‚oczyszczania’ go od wewnątrz”? Skądże! Podzielone i powodujące rozłamy chrześcijaństwo bynajmniej się nie ostoi (Marka 3:24, 25). Wchodzi w skład ogólnoświatowego imperium religii fałszywej, nazwanego Babilonem Wielkim (Objawienie 18:2, 3, NW). Ten splamiony
krwią system religijny nieuchronnie spotka zagłada z ręki Boga.
Biblia nie sugeruje, jakoby prawdziwi chrześcijanie mieli pozostać wewnątrz tej zepsutej organizacji religijnej i podejmować próby reformowania jej od środka. Przeciwnie, usilnie zachęca: „Wyjdźcie z niej, mój ludu, jeżeli nie chcecie mieć z nią udziału w jej grzechach i jeżeli nie chcecie otrzymać części jej plag. Bo grzechy jej nagromadziły się aż do nieba i Bóg przywołał na pamięć jej niesprawiedliwe uczynki” (Objawienie 18:4, 5, NW).
„Wyjdźcie”, ale dokąd? Pamiętajmy o obietnicy Jezusa, że w czasie żniw prawdziwi chrześcijanie znów mieli zostać zebrani i zjednoczeni na całym świecie. Takie ponowne zgromadzenie zapowiedział również prorok Micheasz, mówiąc: „Doprowadzę ich do jedności, jak trzodę w zagrodzie” (Micheasza 2:12, NW). Czy tak się stało?
Oczywiście! Na całej ziemi prawdziwi chrześcijanie są teraz zgromadzani do zjednoczonej społeczności braterskiej. Gdzie ją znaleźć? Jest nią chrześcijański zbór Świadków Jehowy, którzy zgodnie rozgłaszają dobrą nowinę o Królestwie Bożym w 231 krajach. Odrzucili tworzące podziały doktryny chrześcijaństwa i dokładają starań, by oddawać cześć Bogu według prawdy objawionej w Jego Słowie (Jana 8:31, 32; 17:17).
Serdecznie zapraszamy do porozmawiania ze Świadkami Jehowy. Jeżeli chcieliby Państwo dowiedzieć się o nich czegoś więcej, prosimy skontaktować się ze Świadkami mieszkającymi w pobliżu albo napisać pod odpowiednim z adresów podanych na stronie 2 niniejszego czasopisma.
[Ilustracja na stronie 7]
„Bóg przywołał na pamięć jej niesprawiedliwe uczynki”",,https://wol.jw.org/wol/finder?wtlocale=P&docid=1994481&q=jehowy%2Bwirus&p=doc&srcid=sch&srctype=jwo
"Biblia — Księga dokładnych proroctw (część 6)
„Dni ostatnie”","W ośmioczęściowym cyklu omawiamy niezwykłą cechę Biblii — zawarte w niej proroctwa. Artykuły te pomagają znaleźć odpowiedzi na następujące pytania: Czy proroctwa biblijne to po prostu dzieło genialnych ludzkich umysłów? Czy raczej noszą znamiona Boskiego natchnienia? Na co wskazują dowody?
ŻYJEMY w trudnych czasach. Zewsząd zalewani jesteśmy wiadomościami o katastrofach i niepokojach społecznych. Czy obecna sytuacja na świecie ma jakieś specjalne znaczenie?
Około 2000 lat temu w Biblii przepowiedziano, że problemy światowe będą miały swój punkt kulminacyjny podczas „zakończenia systemu rzeczy” (Mateusza 24:3). Nie oznacza to takiego „końca świata”, jakiego ludzie zazwyczaj się obawiają. Biblia mówi raczej o „znaku”, czyli o charakterystycznych wydarzeniach i postawach ludzkich, którymi miał się wyróżniać pewien odcinek czasu nazwany „dniami ostatnimi” (2 Tymoteusza 3:1). Jezus obiecał swoim naśladowcom, że kiedy ‛ujrzą, iż to się dzieje’, wkrótce doznają ulgi (Łukasza 21:31). Omówimy teraz kilka z tych proroctw, identyfikujących nasze czasy jako szczególny okres w dziejach ludzkości.
Proroctwo 1:
„Powstanie bowiem naród przeciw narodowi” (Mateusza 24:7).
Spełnienie: Na początku XX wieku powszechnie spodziewano się trwałego pokoju. Tymczasem wybuchła I wojna światowa, co dla wszystkich okazało się szokiem; mało tego, rozpoczęła ona erę działań wojennych na niespotykaną dotąd skalę. Zgodnie z biblijną zapowiedzią ‛zabrano pokój z ziemi, tak by jedni drugich zabijali’ (Objawienie 6:4).
Co mówią fakty?
„Wybuch pierwszej wojny światowej w 1914 roku wciąż wydaje się końcem pewnej epoki i początkiem nowej” (J. Joll i G. Martel, Przyczyny wybuchu pierwszej wojny światowej, tłum. P. Frankowski).
Nie da się dokładnie określić rozmiarów krwawego żniwa, jakie zebrała I wojna światowa; samą tylko liczbę poległych żołnierzy pewna encyklopedia szacuje na 8 500 000 (The New Encyclopaedia Britannica).
Jeszcze więcej ofiar pochłonęła II wojna światowa: liczbę zabitych żołnierzy i cywilów ocenia się na 35—60 milionów.
   W okresie od zakończenia II wojny światowej do roku 2010 w 151 miejscach doszło do 246 konfliktów zbrojnych.
Proroctwo 2:
„Będą też niedobory żywności” (Mateusza 24:7).
Spełnienie: W XX wieku z głodu zmarło przeszło 70 milionów ludzi i wciąż jest to jeden z największych problemów świata.
Co mówią fakty?
Według ocen Światowego Programu Żywnościowego ONZ głód jest największym zagrożeniem zdrowotnym na ziemi, a żywności brakuje dziś co siódmemu człowiekowi.
„Obecny niedostatek [pożywienia] nie jest skutkiem złych zbiorów spowodowanych przez pogodę, lecz raczej wynika z czterech długotrwałych procesów: szybkiego wzrostu liczby ludności, erozji warstwy uprawnej gleby, narastającej suszy i globalnego ocieplenia” (Świat Nauki).
Proroctwo 3:
„Będą też wielkie trzęsienia ziemi” (Łukasza 21:11).
Spełnienie: Ponieważ na terenach aktywnych sejsmicznie mieszka coraz więcej ludzi, liczba zabitych oraz poszkodowanych w wyniku trzęsień ziemi gwałtownie rośnie.
Co mówią fakty?
World Disasters Report 2010 (Raport o klęskach żywiołowych na świecie — 2010) donosi: „W ostatnich latach ze wszystkich kataklizmów najwięcej ofiar pochłonęły trzęsienia ziemi”.
W latach 1970-2001 co roku raportowano średnio 19 silnych trzęsień ziemi
 *; przeciętna liczba ofiar wynosiła 19 547. Przez ostatnich 10 lat przed rokiem 2012 liczby te wzrosły do 28 trzęsień ziemi i 67 954 ofiar rocznie.
Proroctwo 4:
„W jednym miejscu po drugim zarazy” (Łukasza 21:11).
Spełnienie: Mimo rozwoju medycyny na skutek chorób zakaźnych rokrocznie umiera miliony ludzi. Łatwość odbywania podróży międzynarodowych i postępująca urbanizacja zwiększają prawdopodobieństwo wybuchów epidemii.
Co mówią fakty?
Szacuje się, że w XX wieku ospa wietrzna zabiła od 300 do 500 milionów ludzi.
Worldwatch Institute informuje, że w ciągu ostatnich trzech dekad „pojawiło się nowe zagrożenie — ponad 30 nieznanych wcześniej chorób, takich jak wirus Ebola, HIV, hantawirusy czy SARS”.
Światowa Organizacja Zdrowia (WHO) ostrzega przed inwazją drobnoustrojów lekoopornych: „Świat wkracza w erę poantybiotykową; wkrótce przeciw wielu powszechnym infekcjom nie będzie już lekarstwa — znów będą bezkarnie zabijać”.
Proroctwo 5:
„Jedni drugich będą zdradzać i będą jedni drugich nienawidzić. (...) Miłość większości oziębnie” (Mateusza 24:10, 12).
Spełnienie: Nienawiść doprowadza do zbrodni ludobójstwa. Giną wtedy miliony ludzi. W wielu krajach wskutek konfliktów zbrojnych i przestępczości rozwija się spirala strachu i przemocy.
Co mówią fakty?
Reżim hitlerowski odpowiada za zagładę 6 milionów Żydów oraz milionów ludzi innych narodowości. Opisując, jak na te okrucieństwa reagowali przeciętni obywatele, znawca i interpretator Holocaustu Zygmunt Bauman napisał: „Masowym zniszczeniom nie towarzyszy wrzawa rozkiełznanych namiętności, ale śmiertelne milczenie obojętnych” (Nowoczesność i Zagłada).
Według serwisu BBC News w ciągu zaledwie kilku miesięcy zamordowanych zostało
 około 800 000 Tutsi, a także umiarkowanych Hutu. Pewien badacz ocenia, że w tym masowym mordzie uczestniczyło jakieś 200 000 ludzi.
Każdego roku z powodu przestępczości i konfliktów zbrojnych ginie przeszło 740 000 ludzi.
Proroctwo 6:
„Ludzie będą rozmiłowani w samych sobie, rozmiłowani w pieniądzach, (...) wyzuci z naturalnego uczucia” (2 Tymoteusza 3:2, 3).
Spełnienie: Żyjemy w dobie chciwości i braku zahamowań moralnych. Takie postawy wywołują mnóstwo problemów społecznych.
Co mówią fakty?
Z przygotowanego dla Wielkiej Brytanii raportu UNICEF dotyczącego dzieci wynika, że rodziny w tym kraju „tkwią w błędnym kole nałogowego konsumpcjonizmu”. Kupowaniem różnych rzeczy „próbują zrekompensować zanikające więzi rodzinne i brak stabilizacji społecznej”.
Około 275 milionów dzieci na całym świecie narażonych jest na przemoc w rodzinie.
„Co roku w samych tylko Stanach Zjednoczonych ponad 500 000 starszych osób jest źle traktowanych lub zaniedbywanych” (Ośrodek Profilaktyki i Zwalczania Chorób, USA).
Proroctwo 7:
„Ta dobra nowina o królestwie będzie głoszona po całej zamieszkanej ziemi” (Mateusza 24:14).
Spełnienie: Jak wynika z Biblii, Królestwo Boże to realny rząd z Jezusem na czele, sprawujący władzę z nieba. O tym niebiańskim Królestwie powiedziano: „Zmiażdży ono wszystkie owe królestwa [rządy ludzkie] i położy im kres, lecz samo będzie trwać po czasy niezmierzone” (Daniela 2:44).
Główna nauka biblijna rozgłaszana przez Świadków Jehowy to właśnie Królestwo Boże — czym ono jest oraz czego dokona.
Głosząc dobrą nowinę o Królestwie Bożym, Świadkowie Jehowy spełniają proroctwo z Ewangelii według Mateusza 24:14
Co mówią fakty?
Wieść o Królestwie Bożym głosi ponad 7 milionów Świadków Jehowy w przeszło 230 krajach.
Świadkowie drukują też publikacje biblijne i zamieszczają w Internecie materiały o tej tematyce w przeszło 500 językach.
Znak dni ostatnich a twoja przyszłość
Miliony ludzi po przeanalizowaniu różnych dowodów doszło do wniosku, że obecnie spełnia się znak dni ostatnich. Jak wykazano już w sześciu artykułach z tego cyklu, historia potwierdza, że Biblia rzeczywiście jest Księgą niezawodnych proroctw.
Równie pewne jest spełnienie biblijnych zapowiedzi dotyczących przyszłości. Będzie to miało wpływ także na ciebie, ponieważ Bóg obiecuje, że krytyczne dni ostatnie wreszcie dobiegną końca. Pozostałe dwa artykuły z prezentowanego cyklu wyjaśnią, jak do tego dojdzie oraz jak wspaniała będzie przyszłość ziemi i ludzkości.
^ Belgijskie Centrum Badań nad Przyczynami Klęsk Żywiołowych (CRED) definiuje „silne trzęsienie ziemi” jako katastrofę sejsmiczną, która spełnia co najmniej jedno z wymienionych kryteriów: ginie minimum 10 osób, poszkodowanych jest minimum 100, ogłasza się stan zagrożenia lub apeluje o pomoc międzynarodową.",,https://www.jw.org/open?docid=102012375&prefer=lang&wtlocale=P
Czy choroby kiedyś przeminą?,"Czy choroby kiedyś przeminą?
GDYBYŚ zachorował na raka kości jakieś 10 lat temu, naprawdę smutne byłyby twoje widoki na przyszłość. Zgodnie z danymi pewnego amerykańskiego instytutu onkologicznego jeszcze przed 10 laty 80 procent młodych ludzi cierpiących na raka kości umierało w ciągu trzech lat. Dzisiaj jednak dzięki osiągnięciom naukowym podobno 90
procent takich pacjentów zostaje w ciągu trzech lat od postawienia diagnozy wyleczonych z tego cierpienia.
Podobne postępy osiągnięto w walce z innymi chorobami. Na przykład w roku 1979 międzynarodowa komisja powołana przez Światową Organizację Zdrowia ogłosiła, że ospa jest już pokonana na całej ziemi. Co się zaś tyczy gruźlicy, to chociaż trzy miliony ludzi umiera na nią każdego roku, w czasopiśmie World Health powiedziano na jej temat: „Posiadamy wszelką niezbędną broń do walki z gruźlicą. Aby jednak zlikwidować tę chorobę raz na zawsze, potrzebne są jeszcze środki finansowe i wola polityków”.
Nie można zaprzeczyć temu, że nauka dużo osiągnęła w zmaganiach z chorobami. Pozostaje jednak faktem, że daleko jeszcze do całkowitego wyeliminowania chorób i dolegliwości. Niedomagania serca na przykład wciąż jeszcze są główną przyczyną przedwczesnych zgonów w krajach uprzemysłowionych. Zapoznaj się, czytelniku, z dodatkowymi informacjami zamieszczonymi w uzupełniającym artykule, zatytułowanym: „Czy nauka położy kres chorobom?” Zwrócono w nim uwagę na inne przypadłości, z którymi medycyna nie potrafi sobie poradzić.
Nie napawa otuchą fakt, że lista śmiertelnych chorób zdaje się wydłużać, bo stare uporczywie się utrzymują, a nowe wciąż dochodzą. Nauka niewątpliwie zrobiła wielkie postępy i dużo nam dała, za co możemy być wdzięczni, ale nie znaczy to bynajmniej, iż położyła kres chorobom i cierpieniom fizycznym. Czy w takim razie nie ma żadnej nadziei na przyszłość?
PODSTAWA DO NADZIEI
Istnieją wszelkie powody do prawdziwego optymizmu: różne dolegliwości i choroby się skończą. Ale nie dojdzie do tego w wyniku pełnej poświęcenia pracy naukowców, lecz jedynie dzięki interwencji wyższej instancji.
Dla ostatecznego zwalczenia chorób niezbędne są dwa czynniki: 1) możliwość i 2) wola. Jedno bez drugiego się nie obejdzie. W czasopiśmie World Health wyjaśniono, jak sobie przypominamy, że człowiek jest w stanie raz na zawsze wygrać walkę z gruźlicą, ale brakuje do tego „środków finansowych i woli polityków”.
W całym wszechświecie jest tylko jedna osobistość posiadająca zarówno możliwości, jak i wolę, by usunąć bezpowrotnie wszystkie choroby — sam Bóg! Kiedy na ziemi przebywał Jezus Chrystus, który doskonale odzwierciedlał zalety swego Ojca, w cudowny sposób pokazał on, jak dzięki mocy Bożej można odnieść zwycięstwo nad chorobami i ułomnościami (Jana 14:9).
Nie ulega wątpliwości, że obdarzony „mocą Bożą” Jezus Chrystus potrafił zwyciężać choroby (Łuk. 9:43). W najprawdziwszym znaczeniu tego słowa przywracał zdrowie wielu chorym i cierpiącym, to znaczy: kalekom, ułomnym i ślepym (Mat. 15:30, 31), epileptykom i sparaliżowanym (Mat. 4:24), trędowatym (Łuk. 17:12-14), kobiecie mającej krwotok (Marka 5:25-29), człowiekowi z uschłą ręką (Marka 3:3-5), mężczyźnie choremu na puchlinę wodną (Łuk. 14:2-4) oraz innym ludziom ‛złożonym różnymi chorobami’ (Łuk. 4:40, Nowy Przekład). W trzech wypadkach Jezus wskrzesił umarłych (Łuk. 7:11-15; 8:49-56; Jana 11:38-44). Uleczenie zazwyczaj następowało natychmiast i nie był potrzebny okres rekonwalescencji ani rehabilitacji.
Z dokonywania wielu uzdrowień najwyraźniej wynika, że Jezus Chrystus chciał zwalczać choroby. Biblia we wzruszający sposób odsłania jego płynące z głębi serca pragnienie przywracania ludziom zdrowia.
Kiedy Jezus dowiedział się o śmierci Jana Chrzciciela, odpłynął łodzią na ustronne miejsce, żeby pobyć w samotności. Spory tłum jednak zobaczył odbijającą łódź i wywnioskował, dokąd płynie. Ludzie ci czekali już tam na Jezusa. Jak na to zareagował? Czy okazał niezadowolenie? Czy się rozgniewał? Czy w końcu nie miał prawa do odpoczynku i spokoju? Mimo to nie potraktował ich jak natrętów, gdyż sprawozdanie biblijne donosi:
„Kiedy się pokazał, zobaczył wielką rzeszę ludu; i ogarnęła go litość dla nich, i uzdrowił ich
chorych” (Mat. 14:13, 14). Pewien biblista tak mówi na temat greckiego słowa przetłumaczonego tu na „ogarnęła go litość”: „W języku greckim jest to najtrafniejszy wyraz na określenie serdecznego współczucia. Wywodzi się od słowa splanchna (literalnie wnętrzności), które oznacza litość i współczucie sięgające do najskrytszej głębi ludzkiego jestestwa”. Faktycznie, Jezus nie mógł spokojnie patrzeć na cierpienia innych bez sprawienia im ulgi (Łuk. 5:12-14).
Bezsporna to prawda, że u Jezusa Chrystusa obdarzonego mocą od Boga zbiegły się możliwości i wola walki z chorobami. Tak też jest w dalszym ciągu! (Hebr. 13:8). Uzdrowienia, jakich dokonał, kiedy był na ziemi, stanowią pierwowzór podobnych błogosławieństw, których dostąpią mieszkańcy naszego globu pod panowaniem Królestwa Bożego. Może zapytasz: Kiedy się to stanie?
KRES CHORÓB BLISKI!
Jak to już nieraz wykazywano na łamach Strażnicy, zbiorowy „znak”, na który składają się między innymi „zarazy”, czyli choroby, jest wyraźnie dostrzegalny od roku 1914. Jeżeli zbadasz dowody, stwierdzisz ponad wszelką wątpliwość, że słowa Jezusa się spełniają. Choroby i cierpienia fizyczne, których obecnie jesteśmy świadkami, istotnie są w dużej mierze urzeczywistnieniem proroctwa Jezusa zanotowanego w Ewangeliach: według Mateusza 24:3-7 oraz według Łukasza 21:10, 11. Znaczy to, że naprawdę żyjemy w czasie „zakończenia systemu rzeczy”!
Królestwo Boże wkrótce usunie obecny niegodziwy system i zastąpi go sprawiedliwym nowym porządkiem (2 Piotra 3:13). Pod władzą tego Królestwa żadne niedomagania ani epidemie nie będą nam już odbierały zdrowia i życia. Jakże wdzięczni możemy być za to, że nasz kochający Ojciec niebiański potrafi a zarazem chce raz na zawsze położyć kres dolegliwościom i chorobom! (Obj. 21:3, 4).
Czy chciałbyś dowiedzieć się czegoś więcej o tych obiecanych błogosławieństwach Bożych oraz na jakich warunkach można ich dostąpić? Świadkowie Jehowy chętnie ci w tym dopomogą. Dlaczego nie miałbyś skontaktować się z nimi w miejscu swojego zamieszkania?
[Ramka na stronach 5, 6]
CZY NAUKA ZDOŁA POŁOŻYĆ KRES CHOROBOM?
Rak: Ocenia się, że w samym tylko roku bieżącym wystąpi w Stanach Zjednoczonych około 835 000 nowych przypadków zachorowania na raka. Do końca roku jakieś 430 000 ludzi umrze na tę chorobę. Według danych Światowej Organizacji Zdrowia spośród 37 milionów cierpiących na nowotwory ponad połowa przypada na rozwijające się kraje świata.
Choroba Chagasa (trypanosomatoza amerykańska): Jest to choroba inwazyjna, którą jak dotąd zaraziło się około 10 milionów mieszkańców Ameryki Południowej i Środkowej. W początkowym jej stadium pasożyty atakują tkanki organizmu, zwłaszcza serce. Ma charakter przewlekły i bywa śmiertelna, przy czym zgon często następuje wskutek niewydolności serca. Nieznane są skuteczne metody leczenia choroby Chagasa.
Grypa: Tak zwana hiszpanka była niewątpliwie najgroźniejszą pandemią grypy; w latach 1918 i 1919 zmarło na nią szacunkowo 20 milionów osób. Wprawdzie są dostępne odpowiednie szczepionki, niemniej jednak od tamtej pory pojawiły się nowe odmiany wirusa grypy. Wirus ten ma niesamowitą zdolność zmieniania struktury molekularnej i wywoływania nowej epidemii. Toteż na przykład w roku 1957 grypa zwana azjatką pociągnęła za sobą na całym świecie śmierć około 57 000 ludzi. W latach 1968 i 1969 grypa typu Hongkong uśmierciła 33 000 osób. W ostatnim dwudziestoleciu zmarło wskutek grypy około 500 000 Amerykanów.
Ślepota rzeczna (onchocerkoza): Chodzi tu o przewlekłe schorzenie roznoszone przez ukąszenia muchówek. Po przeniknięciu zarazków do ciała pojawiają się na skórze i w oczach tkanki zbliznowaciałe. Na ogół nie jest to choroba śmiertelna, chociaż może spowodować ślepotę. Na onchocerkozę cierpi około 40 milionów ludzi w Afryce, Meksyku, Gwatemali, Wenezueli, Kolumbii i Brazylii. Naukowcy wciąż jeszcze prowadzą badania, aby opracować bezpieczniejsze metody leczenia ślepoty rzecznej.
Liszaj rumieniowaty: Jest to niekiedy śmiertelna choroba systemu obronnego; choruje na nią od 500 000 do 1 miliona Amerykanów. W tym wypadku system immunologiczny atakuje własną tkankę łączną, zespalającą i podtrzymującą komórki organizmu. Prognozy u większości pacjentów w ostatnim czasie się polepszyły, tak iż 80 do 95 procent z nich pozostaje przy życiu jeszcze 10 lat po ujawnieniu się choroby. Dotychczas jednak nie znaleziono przeciw niej skutecznego lekarstwa.
Przywrzyca: Chorobą tą (schistosomatoza, bilharzjoza) jest zarażonych szacunkowo 200 milionów mieszkańców 71 krajów i w dodatku szybko się dalej rozprzestrzenia. Można się jej nabawić, kąpiąc się albo pływając w wodzie, w której żyją ślimaki będące nosicielami przywry z rodzaju Schistosoma. Kiedy pasożyt już przeniknie do organizmu ludzkiego, jego jaja mogą poważnie uszkodzić pęcherz i wątrobę, często powodując śmierć. Powstrzymanie tej choroby jest zadaniem trudnym (zwłaszcza w krajach biedniejszych), zależy to bowiem głównie od właściwego odprowadzenia ścieków.
Zimnica (malaria): Cierpienie to jest znane od wieków, a wywołuje je ukąszenie przez samiczkę komara widliszka. Już opanowane w takich krajach, jak India i Sri Lanka, wykazuje w ostatnich latach zgubny w skutkach nawrót! W Afryce zabija ono co roku milion dzieci poniżej pięciu lat. Ponadto przeszło 150 milionów ludzi na całym świecie niedomaga z powodu dreszczy, gorączki i innych objawów zimnicy. Badacze ciągle poszukują skutecznej szczepionki.
Choroby weneryczne: W społeczeństwie popierającym swobodę obyczajów szeroki dostęp do penicyliny wywołał fałszywe poczucie bezpieczeństwa. Obecnie jednak rozprzestrzenia się nowa, odporna na penicylinę postać rzeżączki.
Niedawno pojawiła się opryszczka narządów płciowych, którą w Stanach Zjednoczonych zaraziło się podobno już jakieś 20 milionów osób. Wywołuje ją pewien wirus, przekazywany zazwyczaj drogą kontaktów seksualnych. Całkiem nową chorobą jest AIDS; szerzy się ona raptownie wśród homoseksualistów i innych ludzi. Znawcy
zaliczyli ją do najbardziej zabójczych epidemii. Nieznane są leki ani na opryszczkę narządów płciowych, ani na AIDS.
Stwardnienie rozsiane: Choroba ta atakuje ośrodkowy układ nerwowy: mózg i rdzeń kręgowy. W samych Stanach Zjednoczonych występuje u 500 000 osób. Ofiarą jej padają na ogół ludzie między 20 a 30 rokiem życia. Na długiej liście jej objawów występują: drętwienie, brak koordynacji ruchów, zaburzenia wzroku, niewyraźna mowa, niedowład pęcherza i bezwolne oddawanie stolca. Chociaż naukowcy nie ustają w poszukiwaniach, to jednak do tej pory nie wynaleziono skutecznego lekarstwa.
[Ilustracja na stronie 4]
Jezus potrafił i chciał walczyć z chorobami",,https://wol.jw.org/wol/finder?wtlocale=P&docid=1983321&q=jehowy%2Bwirus&p=doc&srcid=sch&srctype=jwo
Obserwujemy świat,"Obserwujemy świat
Wzrost mimo prześladowań
W Burundi Świadkowie Jehowy dalej są obiektem nieustannych napaści i szykan, chociaż Strażnica z 15 sierpnia 1989 roku ujawniła te prześladowania. Mimo to nowsze sprawozdania mówią o rosnącej liczbie aktywnych Świadków — na przykład w pewnym obwodzie zwiększyła się ona o 8,9 procent. W innym obwodzie, gdzie prześladowania były najzacieklejsze, odnotowano wzrost o 4,2 procent. Na publiczną działalność kaznodziejską głosiciele ci poświęcali przeciętnie 17 do 18 godzin miesięcznie. Świadkowie Jehowy z całego świata nadsyłają do rządu Burundi listy, w których protestują przeciw takiemu znęcaniu się nad ich współwyznawcami.
Rzadka odmiana wirusa AIDS
W Nowym Jorku wykryto w kilku próbkach krwi rzadką odmianę wirusa AIDS, występującą głównie w Afryce Zachodniej. Standardowe testy na AIDS stosowane w USA nie zawsze ujawniają obecność przeciwciał przeciw tej odmianie, zwanej HIV-2. Niepokoi to zwłaszcza dwie grupy: Ludzi, u których zwykłe testy nie wykazały zarażenia się AIDS, oraz obsługujących banki krwi — nie mają bowiem pewności, czy posiadane zapasy nie są zakażone. Zdaniem specjalistów nowy wirus może przez dłuższy czas nie powodować żadnych objawów i grozi wywołaniem takiej samej epidemii, jak pierwszy rodzaj wirusa AIDS — HIV-1, o którym The New York Times mówi, że „zaraził milion lub więcej Amerykanów. Do 31 maja 1989 roku zarejestrowano [w USA] 97 193 przypadki AIDS, z czego 56 468 osób już nie żyje”.
Dzieci ulicy
Podobno na całym świecie 100 milionów dzieci mieszka na ulicy. Wegetują, trudniąc się drobnym handlem, kradzieżą lub żebraniną. Peter Tacon, szef grupy zajmującej się niesieniem pomocy takim dzieciom na całym świecie, mówi, że często stają się ofiarami kwitnącej ostatnio prostytucji dziecięcej i są wykorzystywane przez organizacje świadczące usługi pedofilom. Tacon ocenia, iż codziennie rodzi się jakieś 5000 kandydatów na dzieci ulicy.
Przestępstwa komputerowe
Coraz więcej zawodowych przestępców zasiada do komputerów i za ich pomocą dopuszcza się na przykład defraudacji lub fałszowania kart kredytowych. Według oceny ekspertów kradzieże takie powodują straty w wysokości 555 milionów dolarów rocznie. Wśród sprawców znajdują się nawet wojskowi i funkcjonariusze organów wymiaru sprawiedliwości. Jak podaje Krajowy Ośrodek Danych o Przestępczości Komputerowej z siedzibą w Los Angeles, przestępstwa bywają różne: od kradzieży 10 dolarów do próby zagarnięcia 15 milionów. Nie zawsze chodzi o pieniądze. Niektórzy posługując się komputerem kradną informacje i usługi komputerowe lub celowo zmieniają zgromadzone dane.
Gorączka hazardu
Władze hiszpańskie są zaniepokojone. Z myślą o cudzoziemcach zbudowano w tym kraju 22 kasyna gry, okazuje się jednak, że zaledwie 10 procent przegrywanych pieniędzy pochodzi od turystów. Pozostałe 90 procent zostawiają w kasynach Hiszpanie, wśród których — jak oświadczył rzecznik organizacji Anonimowi Hazardziści — jest jakieś 600 000 nałogowych graczy. Londyński The Financial Times donosi, że na gry hazardowe przeznacza się w Hiszpanii około 24 000 000 000 dolarów rocznie, to jest 5 razy więcej niż wynoszą wydatki na oświatę. Sekretarz techniczny tamtejszej Komisji do Spraw Gier Hazardowych, Santiago Mendioroz, oznajmił: „Wciąż jeszcze są ludzie, którzy nie rozumieją, że gracz zawsze traci”.
Fiasko wychowania seksualnego
Czy dzięki lekcjom wychowania seksualnego udało się zmniejszyć aktywność seksualną nastolatków i wynikające z niej problemy? Odpowiedzi miały dostarczyć badania przeprowadzane pięciokrotnie w latach 1980-1987. Ich celem było ustalenie, jak takie nauczanie wpływa na uczniów szkół średnich pochodzących z różnych okolic i środowisk. „Programy oświaty seksualnej nie mają widocznego wpływu na liczbę ciąż, ledwie zauważalnie oddziałują na posługiwanie się środkami
antykoncepcyjnymi, a prawie wcale — na decyzję nastolatka, kiedy rozpocząć życie płciowe”, czytamy w gazecie The New Jersey Herald. Według prowadzących badania „dostępne dane wskazują, iż trudno się spodziewać, by same zajęcia lekcyjne spowodowały u dorastającej młodzieży taką zmianę zachowań seksualnych, która by wymagała przeciwstawienia się dotychczasowym poglądom na życie płciowe, ukształtowanym przez telewizję, filmy, muzykę i reklamy, jak również przez rówieśników i naśladowanych dorosłych”.
„Wynalazki” narkomanów
Narkomani chwytają się najbardziej niewiarogodnych sposobów, byle zaznać upragnionego odurzenia. Zilustrujmy to na dwóch przykładach:
▪ Nowojorscy narkomani wynaleźli sposób na zapobieganie depresji nerwowej, pojawiającej się zwykle po krótkiej eksplozji oszołomienia wywoływanego przez środek znany jako crack. Do narkotyku tego, będącego odmianą kokainy, dodają heroinę, a otrzymaną mieszankę palą w fajce. Odurzenie heroiną trwa kilka godzin i łagodzi przykre następstwa odczuwane wtedy, gdy przestaje działać crack. Heroina była ostatnio coraz mniej popularna, gdyż wielu młodszych narkomanów niechętnie używało igieł. Teraz jednak może uzależnić od siebie całkiem nową klientelę.
▪ W mieście Juárez w Meksyku zauważono dzieci wąchające jakieś dziwne zielone kamienie, znalezione na wysypisku śmieci. Okazało się, że są to stwardniałe odpady toksyczne, nielegalnie składowane tam — jak się przypuszcza — przez przedsiębiorstwa amerykańskie mające filie w Meksyku. Wąchanie tych kamieni mogło oddziaływać na dzieci tak, jak wdychanie oparów kleju, i pociągać za sobą podobne skutki: uszkodzenia nerek, wątroby i mózgu, a nawet bezpłodność lub ryzyko powstania zniekształceń u przyszłego potomstwa.
Telewizja a morderstwa
Czy oglądanie telewizji przyczyniło się do rozpanoszenia przemocy? Z badań opublikowanych w piśmie American Journal of Epidemiology wynika, że tak. Po przeanalizowaniu danych z trzech krajów zauważono, iż w okresie 10 do 15 lat po wprowadzeniu telewizji w każdym z nich wzrósł wskaźnik morderstw. Tam, gdzie telewizja dotarła nieco później, później nastąpił też wzrost przestępczości. „Wprawdzie telewizja nie jest jedynym rozsadnikiem przemocy w naszym społeczeństwie”, powiedział o USA autor badań, „ale gdyby jej nie było, co roku mielibyśmy przypuszczalnie 10 000 zabójstw mniej”.
Malejący wpływ
W odpowiedzi na ankietę przeprowadzoną w USA przez Instytut Gallupa prawie 80 procent uczniów szkół wyższych oświadczyło, że religia odgrywa istotną rolę w ich życiu, ale 69 procent z nich nie widzi nic złego w stosunkach przedmałżeńskich. Jak donosi gazeta The Atlanta Journal and Constitution, redaktor rozgłośni Christian Broadcasting Network, która zleciła wykonanie tych badań, powiedział: „Byliśmy rozczarowani, gdy się okazało, że chociaż wierzą w Boga, nie ma to raczej większego wpływu ani na ich życie osobiste, ani na przyzwyczajenia, ani na stosunek do seksu, ani na jego uprawianie”.
Zbyt wysoka cena
Niektórzy podstarzali gwiazdorzy rocka, przez długie lata znani z grania muzyki rozdzierającej uszy, przyznają teraz, że kosztowało ich to utratę słuchu. W dzienniku The Toronto Star przytoczono słowa gitarzysty Teda Nugenta, iż jego lewe ucho „jest tylko ozdobą, bo już nie funkcjonuje”. A Pete Townshend z grupy „The Who” wyznał tej samej gazecie: „Najgorsze (...) jest to, że na długo zanim człowiek się zestarzeje, przestaje słyszeć, co do niego mówią dzieci”. A o latach grania ogłuszającego rock and rolla mówi: „Uważam, że należy też wspomnieć o cenie, jaką się za to płaci: jest nią przedwczesna głuchota”. Zarówno on, jak i inni weterani estrady ściszyli swe wzmacniacze, czego nie da się jednak powiedzieć o wielu młodszych wykonawcach.
Topniejąca trzódka
„Ubywa trzody w Kościele katolickim” — głosił niedawno nagłówek w brazylijskiej gazecie O Estado de S. Paulo. W artykule omawiającym ankietę przeprowadzoną wśród mieszkańców miast na zlecenie Krajowej Konferencji Episkopatu Brazylii podano, że chociaż 73 procent młodych ludzi w wieku od 18 do 29 lat pochodzi z rodzin katolickich, to w poprzednim miesiącu tylko 26 procent było w kościele. Arcybiskup Geraldo Majella miał powiedzieć: „Sam chrzest jeszcze nie czyni nikogo katolikiem. Niektórzy twierdzą, że są katolikami, a godzą się na przerywanie ciąży. W szeregach wiernych istnieją poważne niedociągnięcia”. Skłoniło go to do wniosku, iż Brazylii nie można już uważać za kraj katolicki.",,https://wol.jw.org/wol/finder?wtlocale=P&docid=101990190&q=jehowy%2Bwirus&p=doc&srcid=sch&srctype=jwo
